Matti Kurikka.
* 1824/62 -191/1015. In memoriam.
Kirjoittanut Viljo Häyhä.
Kuinka monasti onkaan ihmiseloa verrattu aavan meren purjehtimiseen?
Muutamien elämä kulkee tasaisesti ja rauhallisesti aivankuin tyynessä satamassa, toiset laskevat venheensä meren ulapoille, mutta monen näköpiirin peittää oman etujen kallio, jota kohti peräsin on asetettu, vaikkapa venhe kolliisi toisia kumoon; vain harvat voivat luoda silmänsä koko ulapan yli ja kiitää, aivankuin tietä viittoen kauas pois … kohti tuntematonta, mielikuvituksessa välkkyvää onnen saarta. Pauhatkoon myrsky, repiköön tuuli purjeita, yhä eteenpäin on mentävä, pyrittävä lähemmäksi kaukaista päämäärää kohti.
“Miksi en rientäisi ulapalle nähdessäni, mikä tuuIi voi purteni sinne liidättää”, kirjoitti Matti Kurikka, tuo levoton henki, joka vastikään pääsi ikuisen tuntemattomaan rauhansatamaan.
Totuuden etsiminen, yhteiskuntaolojen parantaminen, ihanneolojen luominen, hengen ylivalta aineen yli. —Siinä päämääriä, jotka saivat hänen purtensa rauhattomana liitämään, kaikkialta
elämän onnen ja sopusoinnun saarta etsimään.
Tässä hänen kiihkeässä, rehellisessä etsineessään on hänen suuruutensa.
Missä ja minä hän toimikaan monivaiheisen elämänsä varrella kirjailijana, sanomalehtimiehenä, reformaattorina, työmiehenä, puolueenjohtajana - aina hän taisteli sen puolesta, minkä hän piti oikeana, välittämättä joukkojen hyvä- tai alashuudoista. Jos hän olisi tahtonut itsekkäästi “omaa parastaan” katsoa, vakaumuksistaan tinkiä, olisi hän saanut kotimaassaan valtaa ja mainetta, sillä hänen lahjojaan ja vaikutustaan ei kukaan kiellä. Nyt hän sen sijaan kuolee kaukana kotimaastaan halveksittu haaveilijan maineenkehä päässään.
Mutta ilman tällaisia haaveilijoita ja aatteen palvojia olisi maailma paljon köyhempi . . .
Jos päämäärän saavuttaminen vain tuottaisi onnea — eikä hyvään pyrkiminen ollenkaan - niin vähänpä maailmassa onnea olisi.
Minä uskon, ettei Matti Kurikan elämäntyö ole mennyt hukkaan, sillä mikään epäitsekäs työ ei ole hedelmiä kantamatta . . .

Otava 11/1915, 32.



Matti Kurikka
Väsyi levoton henki, päättyi vaiherikas elämä. Matti Kurikan seikkailurikas retki yhteiskunnallisten uudistusten valtatien sivupoluilla loppui yhtä äkkiä ja yllättävästi kuin alkoivat milloin mitkäkin hänen yrityksensä ihmiskunnan olojen parantamiseksi.
Matti Kurikka ei ollut sosialisti siinä merkityksessä kuin nykyaikainen luokkatietoinen työväki tuon sanan käsittää. Hän viime vuosina liikuskeli ja toimi piireissä, joiden jokainen henkäys uhkuu synkkää ja typerää pikkuporvarillista pimitystä. Hän ei ymmärtänyt koskaan eikä koskaan tunnustanut työväen liikkeen peruspohjaa, luokkataistelua.
Tästä huolimatta hänellä on oma sijansa suomalaisen sosialistiliikkeen historian lehdillä. Se tulee hänen osaksensa samalla oikeudella kuin Fourierin, Saint Simonin tahi jonkun muun lapsuusaikamme haaveilijan nimellä on sijansa yleisen sosialismin yleisen historian kirjoissa. Hän oli utopistinen sosialisti, kuten nuo, ja hänen työnsä tulokset samallaiset.
Oli aika, jolloin Matti Kurikan nimi henkilöitti koko Suomen työväenliikettä. Jos hän olisi kuollut vuonna 1898, olisi häntä muistettu Suomen työväenliikkeen tunnustettuna “johtajana”, miehenä, joka taisteli eteenpäin ryntäävän työväenluokan ensimmäisissä riveissä ja miehenä, joka tämän taistelun suoritti niin, että kaikki työväenliikkeen vastustajat katsoivat häntä verivihollisekseen.
Hautansa reunalle häntä seurasi muistopuheineen ja kaipauksineen se aines, joka tässä maassa hartaasti heittää työväenliikettä silmiin sillä loalla, jolla aikoinaan Matti Kurikkaa heitti Suomen porvariluokka. Matti Kurikka ei jaksanut kulkea tietä, jolle lähti joukko, joka hänen herätyshuutojensa opastamana viitotti itselleen matkan ja päämäärän.
Ja kuitenkaan ei voi sanoa, että Matti Kurikka olisi ollut uskoton niille periaatteille, joiden innostuttamana hän joutui työväenliikkeessämme esittämään lentotähden tapaista osaansa. Päinvastoin. Hän on kuollessaan sama Kurikka, mitä hän oli työväenliikkeemme alkuaikoina. Juopa hänen ja luokkatietoisen työväen välillä ei syntynyt siitä, että Matti Kurikka olisi mennyt meiningeissään taaksepäin, vaan siitä, että joukkomme meni eteenpäin ja hän jäi paikalleen.
Suomen työväenliike, ennen varsinaisen työväenpuolueen muodostumista, oli ilmauksissaan jotakuinkin sitä, mitä Kurikka oli. Se juuri rupesi hieromaan silmiään ja etsimään itseään. Luokkasorron kahleita rikkoen se ensin rikkoi kirkon avulla taotut orjuuskahleet. Taistelu virallisen kirkon pimitysoppia vastaan oli sopusoinnussa Matti Kurikan teosoofisien järkeilyjen kanssa ja sai hänessä voimakkaan tulkin. Taistelu tehdasherroja vastaan, joina siihen aikaan oli enimmäkseen viikinkiläisiä porhoja, sai hyvän ilmausvälineen Matti Kurikan “heimolaishengen” tavotteluista. Pyrkimys osuustoiminnalliseen itsensä auttamiseen ja sen mahdollisuuksien rajojen tuntemattomuus auttoi joukkoja innostumaan Matti Kurikan yksilöllismielisiin “ihannesiirtola”- puuhiin. Vaino, jonka alaiseksi hän joutui Työmiehen toimittajana, hyökätessään vihaamiansa viikinkiherroja vastaan, jotka isänmaanrakkauden nimessä vetosivat sylkemänsä työväen apuun, teki Kurikasta työväenluokan martyyrin.
Mutta vaikka Suomen silloinen työväki innostuikin hehkuvasilmäisen, tuuheatukkaisen profeetansa puheista ja kirjoituksista, silloin kun ne kehottivat sitä taisteluun kirkkoa vastaan ja viikinkiherroja vastaan, ja vaikka vielä vuonna 1898 se kukkia kantaen “johtajalleen” vastasi herrojen toimeenpanemaan vainoon, niin se kohta sen jälkeen lähti omille teilleen ja kun ei Matti tullut mukaan, niin se jätti hänet tyynesti tien oheen.
Vuoden 1898 työväenyhdistysten kokoukseen, jossa perustettiin itsenäinen työväenpuolue, esiintyi Kurikka omalla ohjelmallaan, jossa vastusti luokkajärjestymistä ja luokkataistelua. Itsensäkasvattamisella ja osuustoiminnallisilla yrityksillä piti lopettaa yhteiskunnallinen sorto. Teosofian esille luomilta astraalitasoilta piti etsiä lohdutusta kärsimyksille ja hengen puhdistumista.
Oli Suomen työväki noissakin ajatuspiireissä aikansa ollut. Mutta tähän mennessä se oli kokemuksesta oppinut tuntemaan todelliset aineelliset voimat, jotka olivat sitä vastassa ja oman voimansa. Matti Kurikka jäi sivuun kiroten “vääriä johtajia ’, jotka muka anastivat hänen paimenpaikkansa ja johtivat Matin omakseen katsomaansa laumaa luokkataistelun tielle. Turun työväenkokouksen aikana teki Kurikka saman, minkä hän teki Oulun puoluekokouksessa vuonna 1906, jolloin hän jälleen olisi tarjonnut korttitalonsa luokkataistelun tilalle, hän poistuttuaan kokouksesta julisti perustavansa oman puolueensa ja varmaan odotti työläisjoukkojen tulevan luokseen. Mutta ne eivät tulleet 1898 enempää kuin 1906. Matti jäi vksin pienen ihailijajoukkonsa kanssa.
Lähdettyään näitten seuraamana Australiaan ja sitten Amerikaan hän löysi viimemainitusta maasta samallaisella kehitysasteella olevaa väkeä, joka oli hänen ympärillään Suomessa ennen työväenpuolueen perustamista. Hän alotti laulunsa uudestaan, ja samoilla seurauksilla. Yksilölliseen toimintaan perustuvat puuhansa luuhistuivat luokkayhteiskunnan iskujen alla, joita ei kestä muu kuin luokaksi järjestynyt joukko.
Hän palasi Suomeen kun sieltä alkoivat soida uuden päivän äänet. Hän lapsellisesti uskoi siihen, että hänet otetaan siellä vastaan avoimin sylin, kaivattuna johtajana. Häntä odotti uusi pettymys. Juopa hänen ja Suomen työväenjärjestöjen välillä oli vuosien varrella kasvanut yhä suuremmaksi. Suurlakon myrskyisien päivien esille kutsuman, vuorostaan heräävän uuden työläisaineksen kantamana hän hetkeksi, pariksi päiväksi, kohosi ajan aaltojen harjalle. Mutta häntä ei joukko päästänyt kauemmas kuin herätyshuudon huutajaksi, kun tuli kysymykseen asioitten käytännöllinen järjestely ja tulevaisuutta sitova menettelytapa, jäi Kurikka jälleen tien oheen, ilman muuta lohdutusta kuin väririkkaita kuvitelmiansa siitä, miten olisi tapahtanut, jos kansa olisi seurannut häntä.
Ja taas tuli Matille eteen uusi johtajatehtävän etsimisen matka Amerikan maille. Ja taas häntä kohtasi sama kuin muutama vuosi aikaisemmin Suomessa. Hän näki kuilun itsensä ja luokkataistelun lähteneitten työläisten välillä yhä kasvaneen. Hänen täytyi tyytyä siihen, että raahasi kokoon rippeitä tänne sirotellusta työväestöstä, jotka eivät jaksaneet kulkea rohkean ja päämäärästä tietoisen luokkataistelujoukon kanssa. Ja vaikka näin kokoonsaamansa joukko ei edustanut läheskään edes sitäkään, mitä Matti itse tavotteli, koetti hän liikuttavalla hartaudella ja väsymättä julistaa heidän keskuudessansa samaa laulua, joka vuosikymmenet soi hänen omassa oikullisessa mielessään. Ei häntä lannistanut se, että joukkonsa ei nimeksikään käsittänyt mitä Matti ajoi takaa, ei ymmärtänyt hänen teosofiaansa eikä sointula-oppiaan, kuunteli hänen juttujaan ihannesiirtoloista ja antoi hänen kirjoittaa niistä, mutta ei avannut pikkuporvarillisen ahneuden siteillä sitomaansa kukkaroa Matin aatteitten toteuttamiselle, kuunteli hänen lennokkaita puheitaan, jotka liitelivät eeteri-ilmoissa ja koetti silloin tällöin tökerösti niistä matkia puhuen jostakin “hienon hienosta aineesta”, jossa ihmiskunnan vapaus piilee, tahi vänkkäsi Matin utopistisia ihanneavioliittounelmia yöjuoksuhengen mukaisiksi “nuorten pakinoiksi”. Hänen saattojoukkonsa vilpittömästi innostui vain jälkimäisessä tapauksessa ja siinä, missä Matti särkyneitä jumaliaan surren kiukkuisesti hyökkäsi niiden kimppuun, joiden hän otaksui särkeneen ihannerakennuksensa. Hän ei voinut ymmärtää, että juuripa ne olivat ainoat, jotka eivät vain uneksi luokatonta ja sopusointuista yhteiskuntaa, mutta tekevät kaiken voitavansa sen saavuttamiseksi sillä ainoalla tiellä, joka tuohon päämäärään johtaa. Mutta Matin joukko säesti Matin hyökkäyksiä aivan toisissa tarkoituksissa kuin Matti itse.
Ja siinäpä onkin Matti Kurikan elämän suurin traagillisuus.
S. N.

Säkeniä 11-12/1915, 546-548.



Matti Kurikka kuollut.
Oot manan maille mennyt kaimamme, 
siis runoseppelehen laitamme:
Ol' elämäsi ihmeellinen kaaos
— mi siinä hyvää, kunniata saaos. 
Sä saanut olit paljon leivisköitä
— kuin käytit, tuottivatko hedelmöitä? 
Sä kyllä kylvit, kylvit lakkaamatta, 
vaan sadon aina jätit korjaamatta. 
Sull' uskallus ol' uranauontahan, 
vaan malttia ei tietä raivaamaahan.
Kyll' eellimäiseks pelvotonna kulit
kun hehkuvana joukkohomme tulit, 
ja hyvin sortajia silloin sätit,
niin muistot silloisesta kauniit jätit,
mut pian haparoitsit oikoteille 
ja käänsit ylpeänä selkäs meille.
Sä itse tahdoit töverkunnan luoda 
ja pelastuksen pian siten tuoda,
vaan oikopolkus umpikujiin veivät,
ne pelastusta sulle, muille tuoneet eivät.
No, aika aina toden varman näyttää
ja kysymysten paikat vastauksin täyttää. 
Sä uskoit pelkän innostuksen voimaan
ja työhön ihanteiden aateloimaan,
mut ihmiselo latuansa kulkee,
ei nero paras uraa voisi sulkee.

Matti Kurikan muistoksi.
Kun “iso ropakko” esti hautasi äärestä viimeisiä tervehdyksiä lausumasta, saanen kai tässä vähän muistollesi pakista. Sinun elämän toiminnastasi ovat arvostelut olleet monenlaiset ja kuvaukset sinusta on yritetty tiivistää sellaisiin lauseisiin kuin: “Hän oli harhaan johtunut lahjakkuus” — “intomielinen haaveilija” tai muuta sellaista.
Minä sanoisin: sinä olit sellainen kuin sinunlaisella oli edellytyksiä ollakin, et parempi, etkä huonompi. Mutta ihmeellinen oli uskosi, ihmeellinen intosi ja siksi kai ihmeellinen olit ihmisenäkin.
Kaikki ihmisethän me saamme tämän tästäkin kokea surkeita pettymyksiä, nähdä kauniimpain kuvitelmaimme tyhjiin raukeavan. Mutta liekö toista, joka ne kaikki niin kevyesti sivuuttaisi, niin masentumattomana olisi ollut taas valmis uusiin yrityksiin!
Pahimpana pettymysten tuojana sinulle pitäisin sydäntäsi. Se oli kai liian herkkä, liian ihanteellinen tähän taistelujen ja ristiriitojen yhteiskuntaan.
Sydämesi, tunteesi kai, sieltä toisesta leiristä sinut meidän sorrettujen, yhteiskunnan kovaosaisten luokse veti. Sinä näet työntekijäin tukalan aseman, näit nykyisen järjestelmän luomat vääryydet. Sydämesi pakotti sinut säkenöivine lahjoinesi käymään taisteluun sortoa ja vääryyttä vastaan. Sinä taistelit kuin mies, kestit vainot kuin mies.
Mutta sinun liian hehkuva mielesi vaati pikaisempaa voittoa, nopeampaa ihannemaailman luomista. Sinä läksit etsimään oikopolkuja. Ja vaikka tämän tästäkin huomasit joutuneesi umpikujaan, et hellänyt, vaan yhä uusia ja taas yhä uusia etsit, joutuen siten pois yhä kauemmaksi siitä joukosta, joka eteni hiljaa, mutta kuitenkin varmaan suuntaan viitotettua tietä.
Liian hehkuvain tunteittesi syy. Tuli sielusi pakotti sinut kiihkeään pelastuksen hapuiluun ja vei — pettymyksiin. Olisitpas tässä, niin muistuttaisin, kuinka kävi siellä Australiassakin. Sinä tuumit, että nopein pelastus Suomen työläisille on siirtyminen lämpimään Australiaan. Sinne perustaa vain vapaan sosialistisen yhteiskunnan. Mutta kansoja ei kädenkäänteessä siirrelty, eikä sosialistista yhteiskuntaa sillä tavalla luoda maailmassa, jossa kapitalismin myllertävät aallot roiskivat joka kiven koloonkin. Petyit.
Muistan hyvin, kun siellä Australiassa — sen sijaan, että olisit minusta ruvennut tekemään “sanomalehtimiestä”, kuten lähteissä lupasit — tartuimme justeerisahaan ja rupesimme palottelemaan puuta, joka oli kovaa kuin luu.
Sinä tartuit sahaan tulisesti ja temmoit kuin henkesi olisi ollut kysymyksessä. Sinä et sietänyt tasaista vauhtia! Mutta reuhtoissa sinä hengästyit — väsyit ennen aikoja. Läähättäin sinä lyyhistyit puunjuurelle ja sanoit, ettet jaksa enempää. Levätään. — Vaan yhtä nopeasti kuin väsyit, yhtä nopeasti toinnuit. Olit taas valmis entisin innoin huhkimaan, Etkä sinä siinäkään oppinut toisenlaista menettelytapaa. Et käsittänyt, että sellaisen kovan puun kanssa on harkitusti pelattava. Mutta eihän se ollut sinun vikasi, vaan liian tulisen intosi. Sinä aina sanoitkin, ettei maailmassa tarvita muuta kuin innostusta. Mutta kuten monasti näit, ei se yksin riittänyt.
Ja kun yksi työ ei oikein lyönyt leiville, hankit sinä yhä uusia töitä, mutta aina se liika intosi ja lisättäköön liian herkkä uskosi toi uusia ja uusia pettymyksiä. Kun sinä kuulit, että saamme linjanavausta ja siitä maksetaan niin paljon, et sinä malttanut tehdä pitäviä sopimuksia, vaan riensit haltioituneena tuomaan meille iloista viestiä saadusta työstä. Mutta kun tiliaika tuli — silloin tuli esille se, mitä sinä et ollut malttanut ajoissa järjestää. Sinä petyit, petyimme kaikki. Petyimme ratapölkkyurakassa, linjanavauksessa, halonhakkuussa, pölkkyjenajossa j.n.e. Mutta kun me toiset työläistyimme, et sinä työläistynyt.
Sinulla oli aina toivo jälellä, aina valmiina uusi suunnitelma ja aina horjumaton usko, että seuraava yritys paremmin onnistuu kuin entiset.
Niin, se usko onnistumiseesi, usko aatteisiisi, se oli sinulla ihmeellinen, niin vahva, että jos uskolla voi vuoria siirtää, olisi ainakin sinun pitänyt uskollasi voida niin tehdä. Epäilitkö sinä todenteolla koskaan? Aina sinä uskoit — pahimmat pettymyksetkin koettuasi.
En tiedä, miten selittäisit tämän viimeisen pettymyksesi. Sinä uskoit vahvasti vasta 80-vuotiaana kuolevasi. Se maailmoita ohjaava olento, johon sinä sanoit luottavasi, oli kerran kutsunut — kuten vakuutit — yöllä unissasi sinut luokseen ja sanonut sinulle, että vasta niin vanhana sinun maallinen vaelluksesi loppuu. Ja tässä uskossa sinä olit niin vahva, ettet sanonut mitään kuoleman vaaroja pelkääväsi.
Mutta taas kävi toisin kuin uskoit — vaelluksesi loppui ennemmin. Ehkäpä tässäkin uskossa olit viimeiseen asti lujana, mutta se sydän — sydän petti.
Kai sinä aina hyvää tahdoit, hyvään pyrit, pyrit uupumatta ja verrattomalla innolla. Jos tulokset eivät olleetkaan toivottuja, ei se ollut sinun tarkoitukseksi.
Sahakaverisi.

Kurikka 15.10.1915, 2.




Matti Kurikka.
Kirjailija Matti Kurikan kuolemasta on jo aikaisemmin lyhyt uutinen ollut lehdessämme. Ylempänä oleman kuvan yhteydessä luomme seuraavassa lyhyen katsauksen hänen monivaiheiseen elämäänsä.
Matti Kurikka oli syntynyt Inkerinmaalla, mutta kävi koulunsa sekä eli parhaat miehuusvuotensa Suomessa. Tultuaan ylioppilaaksi joutui Kurikka hehkuvine innostuvine mielineen alttiiksi sille nuorekkaalle kirjalliselle elämälle, jota maassamme kahdeksan- ja yhdeksänkymmenluvulla elettiin. Nämä vaikutelmat määräsivätkin heti hänen vastaisen monivaiheisen elämänuransa. Hänestä tuli kirjailija, jonka aatteellinen esikoisteos “Viimeinen ponnistus" herätti ansaittua huomiota ja jolla vieläkin on ehtymätön viehätyksensä. Sitä seurasivat näytelmät ”Ihmekös tuo", ”Aili", ”Äärimmäisessä talossa" ja “Babelin torni" sekä novellikoloelma ”Pilvenhattaroita".
Tehtyään matkan ulkomailla ryhtyi Kurikka sanomalehtiuralle, jolloin oli toimittajana “Viipurin Sanomissa" sekä Lappeenrannassa ilmestyvässä “Itä Suomen Sanomissa". Vuonna 1897 tuli hän “Työmies" lehden päätoimittajaksi, mutta läksi parin muoden perästa Austraaliaan tavallisena työmiehenä. Vuoden siellä oltuaan perusti hän Amerikan länsirannikolle suomalaisen kommunistisen siirtolan, mikä ei kuitenkaan tullut pysyväiseksi. Vuonna 1905 palasi hän jälleen kotimaahansa parhaiksi suurlakon pyörteisiin. Sittemmin toimitettuaan jonkun aikaa uutta “Elämä"-nimistä lehteä sekä käytyään esitelmämatkoilla ympäri maata, läksi hän uudelleen Amerikaan, jossa toimi viimeisinä vuosina “New Yorkin Uutisten" toimittajana ja luennoitsijana.
Matti Kurikka oli sangen Iahjakas henkilö, harvinaisen vilkas ja tulinen luonteeltaan. Häntä kannusti toiminnassaan ihanteellinen päämäärä: luoda onnea ja siedettävät elämismahdollisuudet kaikille kärsiville, sorretuille ihmisille. Tämän asian puolesta hän leimusi ja uhrautui, unohtaen oman yksilö onnensa. Mutta häneltä puuttui kestävyyttä ja kykyä keskittämään toimintansa käytännöllisten tulosten saavuttamiseksi. Hänen levoton henkensä ei löytänyt tukipistettä elettävästä arkielämästä, vaan pyrki aina sen yläpuolelle kaukaisiin etäisyyksiin. Sen vuoksi eivät hänen elämäntyönsä tulokset muodostuneet niin suuriksi ja pysyviksi kuin hänen neronlahjansa olisivat edellyttäneet.
Matti Kurikkakin erehtyi, niinkuin ihminen yleensä voi tehdä, mutta ehkäpä on hänen arvostelussaan joskus erehdytty sitäkin enemmin. Kuitenkin: kuolema sovittaa. Levätköön rauhassa vieraan maan povessa suuri henkinen taistelija!

Haminan Sanomat 12.10.1915, 3.



Piirteitä Matti Kurikasta.
(Jatk.)
Heti maahan saavuttuaan alkoi hän lietsoa täysin palkein. Puhui yksityisesti, juhlissa ja kokouksissa. Työmies-lehden palstatkin olivat hänen kirjoituksilleen avoinna. Hän se julisti rautatien torilla Helsingissä suurlakon alkaneeksi lähipitäen 10 vuotta takaperin. Monena lakon ensipäivänä kaikui hänen äänensä samasta paikasta. Epäilemättä oli se jo menettänyt paljon nuoruusvuosiensa herkkyydestä ja tulisuudesta, puheeseen oli tullut jotain pakotettua ja teatraalista, mutta vieläkin häntä kuunteli nautinnolla. Eräänä lakkopäivänä kesken puhetta katkesi ääni. Lähellä olevat kuulivat ainoastaan heikkoa kuiskausta.
Ja aina siitä äänen lankeamisesta asti eivät Kurikan puheet enempää kuin kirjoituksetkaan saavuttaneet työväestön keskuudessa sanottavaa kantavuutta. Hän alkoi aivan suurenmoisella itsepäisyydellä pyrkiä omille teilleen esittäen mitä mahdottomimpia ehdotuksia. Ja kun häntä ei voitu näille retkille seurata, alkoi ilmiriita. Kurikka perusti “Elämä"-nimisen sanomalehden, jonka päätehtävänä oli hyökkäileminen työväenpuoluetta vastaan. Ainoastaan pieni joukko hänen persoonallisia ihailijoitaan ja periaatteellisesti vähemmän lujaluonteisia henkilöitä keräytyi enää hänen ympärilleen. Tampereen puoluekokouksessa oli hän vielä edustajana ja teki siellä m. m. ehdotuksen, että puolueen olisi hajaannuttava. Hajaannuttava juuri sellaisella hetkellä, jolloin koko maan työväki pyrki kaikin voimin järjestymään ja jolloin yhdistyksiä syntyi jokaiseen Suomen kolkkaan.
Lopullinen jo ratkaiseva pesäero Kurikan ja Suomen työväenpuolueen kanssa tapahtui Oulun puoluekokokouksessa elokuulla 1906. Jo valtakirjojen tarkastuksessa tekivät siihen valitut edustajat ehdotuksen, ettei Kurikkaa hyväksyttäisi edustajaksi puoluekokoukseen. Tämän ehdotuksen johdosta syntyneessä keskustelussa joutui hän mitä ankarimman arvostelun alaiseksi. Kurikan kantaa ei kukaan hyväksynyt, muutamat puhujat eivät tahtoneet edustajaoikeutta evätä, koska hän oli puolueyhdlstyksen valitsema ja kun arvelivat ettei hän kykene puolueessa hajaannustakaan saamaan aikaan. Useammat sen sijaan vaativat edustajaoikeuksien kieltämistä ja sen lisäksi kokonaan erotettavaksi puolueesta. Otan tähän muutamia kohtia Kurikan puolustuspuheesta, koska ne oivallisesti kuvastavat hänen katsantokantaansa ja sanontatapaansa. Se lienee muuten Kurikan ainoa puhe, mikä pikakirjoituksella on muistiinpantu ainakin tässä maassa. Kurikka lausui näin:
Toivoisin että tällä kokouksella olisi ollut tärkeämpää tekemistä kuin ruveta väittelemään minun persoonastani. Mutta koska siitä on moitetta, on kirjoitettu sanomalehtiartikkeleita ennen tätä kokousta ja tässä kokouksessakin niitä levitelty. jotta jokaisella on ollut tilaisuus lukea sekä puolella että toiselta. Minun velvollisuuteni on selittää kantaani. Täällä on tuotu asia esille ja vaaditaan mlnua luopumaan vakaumuksestani. Luopumaan siitä, mitä minä pidän kaikista pyhimpänä ja kalliimpana. Luopumaan niistä ihanteista ja aatteista, joiden puolesta minä tulen elämään ja kuolemaankin, jos niin tarvitaan. Totuudesta ei voi mikään voima saada minua luopumaan. Ei edes tämä armoisa kokouskaan. En voi luopua mielipiteistäni, jos ei niitä osoiteta vääriksi. Olen kuitenkin velvollinen jotain sanomaan, vaikka kunnioituksesta tätä kokousta kohtaan en tahdo paljon sen aikaa kuluttaa.
Te olette kyllä jokainen lukeneet, mitä “Työmies" ja muut saman suuntaiset lehdet omat minusta kirjoittaneet, mutta tuskin kukaan on lukenut mitä minä olen ”Elämä"- lehdessä kirjoittanut. Kun minä läksin Amerikasta Suomeen, niin aikomukseni oli katsastaa oloja, ja jos olot olisivat sellaiset, että minun työni olisi mahdoton, niin minä palaisin takaisin. Minä tulin tänne ja rupesin seuraamaan oloja. Mikä on ensi havainto, jonka minä tein? Minä näin että puolueemme oli raadellussa tilassa. Sen johtomiehet viettivät aikansa jonnin joutavissa persoonallisissa kinasteluissa ja toistensa nalkuttelemisessa. Yksi ja toinen tuli minun korvaani kuiskuttelemaan parjauksia toveristaan. Minä ajattelin, tähänkö tämä aika on käytetty? Mitä on tehtävä? Minä en ole se mies, joka en mitään tekisi. Huomasin, että nämä olot eivät voi jatkua, ne täytyy loppua. Täällä on puhuttu Marxista. Minä olen ollut niin jumalaton, että olen uskaltanut armostella sekä Marxia että Luteria. Minä en ole nähnyt työväenpuolueen ohjelmassa yhtään Marxia, jos sitä siellä olisi, niin olisi se kyllä hyvä. Tosin minä olen toista mieltä Marxin kanssa, mutta minulla on oikeus olla, sillä minä elän niin montakymmentä vuotta hänen jälkeensä, että minulla on oikeus häntä arvostella, niinkuin minun pojallani on oikeus arvostella minua, ja meidän jälkeläisillä sitä aikaa, jossa me elämme. Minä olen pitänyt työväen puoluetta vapaampana puolueena, minä olen pitänyt että se on ainoa puolue, joka voi omaksua tieteen uusimmat tulokset. Kun minä matkan päässä luin teidän lehteänne, näin että ne omat pelkästään toinen toistensa haukkumista, hölynpölyä.
Silloin kun minä olin täällä ja kun me puolue perustettiin, silloin se ei ollut liipattua palloista, maan kilpailua uhrautuvaisuudesta. Kaikki kilpailivat siitä, kuka olisi voinut enemmän antaa. Me silloin uhrasimme kaikki varamme, aikamme ja itse himommekin aatteemme hyväksi. Juopot uhrasivat himonsa ja tulivat raittiiksi. Kalkki oli kilpailua uhrautuvaisuudesta. Ja sitä uhrautuvaisuutta en minä siellä ollessani puolueestanne löytänyt vaikka täällä myöhemmin olen sitä kylläkin tavannut. Täällä on minulla kyllä ollut myös tilaisuus tutustua siihen hengettömyyteen, joka puolueessa on vallalla, sillä minä katson yhä edelleen maailmaa teosofisilla, Saint-Simonilaisilla ja Jeesukselaisilla silmillä.
Hyvät toverit! Minä jätän asian teidän ratkaistavaksenne. Jos en teidän järjestössänne voi toimia, niin minä toimin yksin. Minä toivon ja minä olen tehnyt päätökseni että minä tulen aina, niin kauan kuin suinkin jaksan, toimimaan Suomen köyhälistön, sen sorretuimpien ja köyhimpien puolesta, siitä ei moi mitään minua estää. Jas te pakotatte johtomiehenne kunniallisilla keinoilla sopimaan kanssani, niin minä tulen alistumaan puolueen sääntöjä noudattamaan niinkuin puolue hyväksi näkee. Minä olen parlamenttaaristen sääntöjen tarkka noudattaja. Mutta minä en pyydä mitään armoa laisinkaan. Minä en näe sitä oiteudekseni palvella totuutta, vaan se on velvollisuus. Usein sargen raskas velvollisuus. Jos minut eroitetaan, tulen kumminkin tämän aatteeni hyväksi kaikkeni uhraamaan." Tämänkin puheen, vaikka se ei liene Kurikan paraita, monet kohdat ovat kauniita ja vaikuttavia sekä osottavat suurta teknillistä puhujataitavuutta. Hänen käsityksensä näyttää silloin olleen, että Suomen työväestöllä et ole mitään itsenäistä kantaa, että se ei ole syventynyt eikä eläytynyt hyväksyttyyn puolueohjelman henkeen. Näitä käsityksiä luuli hän edustavan vaan puoluetoimikunnan, “Työmiehen" toimituksen ja jonkun muun. Nyt luuli hän riidan olevan vaan hänen ja noiden harvojen välillä. Työväki voi yhtä hyvin olla “Elämäläinen" kuin ”Työmiesläinenkin" ja hän uskoi työväestön seuraavan häntä jos se vaan on hänen kirjoituksiaan lukenut. Tuo usko saattoi olla aivan vilpitön. Mutta se oli suuri erehdys, niinkuin monet muutkin Matin laskelmista. Hän sai kyllä osakseen hyvähuutoja, mutta ainoastaan 29 ääntä lähes 400 edustajasta äänesti edustajavaltuuksien myöntämisen puolesta. Puolueesta erottamisesta ei tarvinnut sen jälkeen enää muodollisesti äänestää sillä Kurikka ilmoitti itse eroavansa puolueesta ja perustavansa uuden puolueen. Työväenliike oli jo vakaantunut eikä kauniimmatkaan puheet tai kirjoitukset voineet vaikuttaa siihen hituistakaan. Matti oli harhaantunut kokonaan sen aatepiirin ulkopuolelle, jonka työväki oli omannut ja siksi hänen eronsa oli ikäänkuin luonnonlain pakosta johtunut välttämättömyys.
Puolustuspuheensa lopussa tekemäänsä suurta lupausta toimia Suomen sorretuimpien ja köyhempien puolesta ei hän ollut tilaisuudessa täyttämään, niin vilpitön kuin tarkotus lienee ollutkin. Kun uuden puolueen perustamishomma raukesi, siirtyi hän jälleen Amerikkaan, jossa loppuikänsä toimi pienen ystävä- ja kannattajapiirin ympäröimänä ja taisteli teosofisten haaveidensa puolesta käytännöllistä työväenliikettä vastaan.
Puheessa on myöskin perusteettomia syytöksiä puoluetta vastaan, mutta se kai ymmärrettänee kun ottaa huomioon silloisen tilanteen. Kurikan toiminta kaunokirjailijana saa jäädä tässä kuvaamatta, koska se osa hänen toiminnastaan ei koskettele työväenliikettä.
Mies hän oli, niin lahjakas, työteliäs, innostunut ja uhrautuva kuin vaan harvat. Näillä avuilla olisi saanut paljon aikaan, jos olisi työskennellyt yhdessä toisten kanssa. Mutta hän piti aina oman päänsä, kuten vänrikki Stoolin tarinain Fieandt, johti omaa joukkoaan, kulutti voimansa turhissa turnauksissa.
Piste.

Vapaus 9.10.1915, 2-3.




Matti Kurikka
Nurmekseen omaisille saapuneen sähkösanoman mukaan on Matti Kurikka viime sunnuntaina tai maanantaina kuollut sydänhalvaukseen lähellä New Yorkia Yhdysvalloissa. Matti Kurikka oli syntynyt Inkerinmaalla Tuutarin seurakunnassa tammikuun 24 pnä 1863. Tullessaan ylioppilaaksi 1881 joutui Kurikka herkkine tulisine mielineen alttiitsi sille vilkkaalle henkiselle ja kirjalliselle elämälle, jota maassamme 1880 luvulla elettiin. Nämä vaikutukset määräsivätkin heti alusta Matti Kurikan elämänsuunnan. Hänestä kuli kirjailija, jonka esikoisteos näytelmäkappale “Viimeinen ponnistus" herätti melkoista huomiota ja esitettiin Suomalaisessa teatterissa. Sitä seurasivat näytelmät “Ihmekös tuo", “Aili", ”Äärimmäisessä talossa" ja “Babelin torni" sekä novellikokoelma “Pilvenhaltaroita". Käytyään Tanskassa ja Saksassa 1887-88 ryhtyi Kurikka 1888 “Viipurin Sanomain" toimitukseen ja edusti yhdessä Lylyn ja A. B. Mäkelän kanssa radikalista suuntaa, joka johti molemmat viimemainitut sosialismiin. Sanomalehtimies uraansa jatkoikin Kurikka kotimaassaan “Työmiehen" päätoimittajana, joksi hän tuli 1897, mutta jo parin vuoden perästä asemasta erota niiden valtiollisten mielipiteiden takia, joita hän vuoden 1899 helmikuun manifestin johdosta oli alkanut edustaa. Levottomine pyrkimyksineen siirtyi nyt Kurikka aluksi Austraaliaan työmieheksi. Vuoden siellä oltuaan lähti Kurikka British Columbiaan. Tyynenmeren rannalle Malcolm-saarelle hän perusti sitten kuuluisan kommunistisen siirtolansa, jonka vaiheet lienevät vielä useampien muistossa. Epäonnistuttuaan hankkeissaan Amerikassa saapui Kurikka v. 1905 uudelleen kotimaahan ja oli suurlakossa huomattavimpia toimimiehiä ja sosialistien johtajia. Mutta taaskin rikkoutuivat ennen pitkää hänen välinsä puolueen toisten johtomiesten kanssa ja Oulun kokouksessa v. 1906 sysättiin Kurikka pois sosialistisesta puolueesta. Kurikka yritti kuitenkin edelleen ajaa täällä sekavia teosofissosialistisia mielipiteitään, mutta kun kannattajapiiri supistui hyvin vähiin, lähti hän uudelleen Ameriikkaan, missä hän jälleen milloin sanomalehtimiehenä milloin luennoitsijana ja milloin välittömästi käytännössä ajoi mielipiteitään. Viimeksi lienee hän siellä työskennellyt kanalan hoitajana. Matti Kurikka oli harhautunut lahjakkuus, jolla levottomuus riisti mahdollisuuden pysyviä hedelmiä jättävään toimintaan.

Käkisalmen Suomalainen 8.10.1915, 2.



Kuolleita. New-Yorkin lähellä maalla on sammunut Matti Kurikan harvinaisen lahjakas, mutta levottoman ajan vaihteluissa ja elämän kohtaloissa särkynyt henki. Varakkaan tilallisen poikana Inkerissä syntyi Matti Kurikka tammik. 24 pnä 1863. Ylioppilaaksi v. 1881 tultua liittyi vilkas ja lahjakas nuorukainen silloisen kirjailevan ja yhteiskunnallisesti radikaalisen Nuoren Suomen piireihin, julkaisten m. m. tunnetun näytelmänsä “Viimeinen ponnistus". Työskenneltyään vuosina 1888—1894 tri Lylyn ja A. B. Mäkelän kanssa aikoinaan hyvin huomatun “Viipurin Sanomain" toimituksessa kallistui Kurikka, kärsittyään liian avomielisen ja hilpeän toveruutensa kautta taloudellisen ja perheellisen haaksirikon, yhä enemmän ja enemmän olevaista yhteiskuntaa vastaan taistelevalle kannalle ja liittyi “Työmiehen" toimitukseen Helsingissa v. 1897, tullen maamme sosialidemokratien ensimäiseksi varsinaiseksi agitaattoriksi ja salamoivaksi aatteensytyttäjaksi. Mutta hän ei kiivautensa, leimuavan ja etsivän luonteensa vuoksi pystynyt koskaan johtajaksi. Hän ei menestynyt edes aatekumppaniensa kanssa yhteistyössä, vaan erosi heistä ja yritteli uusia ja yhä uusia toimialoja ja utopististen unelmiensa toteuttamista m. m. epäonnistuneina yrityksinä muodostaa kommunistisia ihanneyhteiskuntia Australiassa ja Amerikassa. Hänen vaiherikas elämänsä oli merkillisimpiä meikäläisten oloissa ja vielä vuosienkin perästä herättää se, oltakoonpa oltu hänen myötänsä tahi häntä vastaan, suurta mielenkiintoa laajoissa piireissä.

Pohjolan Sanomat 8.10.1915, 2.



Matti Kurikka.
Olemme jo julkasseet Amerikasta saapuneen sähkösanoman Matti Kurikan kuolemasta. 
Matti Kurikka, kirjailija ja sanomalehtimies, syntyi 24 päivänä tammikuuta 1863 Inkerinmaalla. Tultuaan vuonna 1881 ylioppilaaksi antautui hän kirjalliseen toimintaan. Ensiksi ilmestyi kaunokirjallisia teoksia, näytelmäkappaleet “Viimeinen ponnistus", ”Ihmekös tuo", ja ”Babelin torni" - kaikki Kansallisteatterin ohjelmistossa esiintyneitä - ja novellikokoelma “Pilvenhattaroita", sittemmin valtiollisia, yhteiskunnallisia ja uskonnollisia teoksia ja lentolehtisiä: “Mooses vai Jeesus", “Ulapalle", “Elämän koulua", “Juomalakko" ja monta muuta, joihin Matti Kurikan ihailtava nerokkuus ja usein liiallisuuksiin menevä intomielisyys ovat lyöneet helposti havaittavat jäljet. Säkenöivä ajatus ja ailahteleva, usein yli äyräiden pursuva intomielisyys - siinä ovatkin Matti Kurikan ominaisimmat ominaisuudet, jotta kautta monikirjavan elämän leimaavat hänen työnsä ja harrastuksensa vuoroin kohottaen hänet laajojen kansankerrosten palvomaksi puolijumalaksi, vuoroin karkottaen hänet isänmaasta. Matti Kurikka iski usein kauemmas kuin peitsi ulottui, ja siinä lieneekin syy siihen, ettei miehen työ aikaansaanut pysyväisiä suuria tuloksia, vaan kerran toisensa jälkeen raukesi mahdottomuuteen. 
V. 1888 ryhtyi Matti Kurikka työskentelemään sanomalehtialalla, asettuen tällöin “Viipurin Sano main" toimitukseen ja ottaen vuodesta 1897 “Työmiehen" päätoimittajan paikan. “Työmies" oli silloin viikkolehti, ja Matti Kurikan on ansio, että “Työmiehestä" tuli paljon luettu jokapäiväinen kansanlehti. Hänen kirjoittamaansa sanaa luettiin jännityksellä ja mielialat vaihtelivat hänen omiensa mukaan. Kunnes hän, pysyen uskollisena itselleen, innostui antamaan palttua omien kannattajiensakin mielipiteille ja kriitillisenä aikana, helmikuun manifestin jälkeen 1899, joutui “valtiollisen vainon alaiseksi ja yksinpä lähimpiensäkin vieromana tuli pakotetuksi lähtemään isänmaastaan. Elätettyään itseään vuoden Austraaliassa tavallisena työmiehenä, kutsuttiin hänet Brittiläiseen Columbiaan perustamaan sinne osuustoimimiallista siirtolaa. Ja niin syntyi Tyynen meren rannalle “Kalevan kansan" siirtola, joka kaksinesatoine jäsenineen ja erikoisine mielipiteineen paraiten ehkä voitaisiin kutsua kommunistiseksi perheyhtymäksi. Kyllästyneenä siirtolansa mahdottomuuteen, Matti Kurikka erosi siitä ja perusti uuden, “Sammon takojat"-siirtolan. “Kalevan kansa" hajosi pian, mutta “Sammon takojat" jatkaa tänäkin päivänä kommunistista yhteiselämäänsä Matti Kurikan aatteiden puitteissa. Kun suurlakko puhkesi maassamme, nähtiin Matti Kurikka täällä taas. Hän olikin ensimmäinen suurlakkoa julistamassa, mutta kun ei voinut sulattaa tovereittensa kantaa tärkeissä kysymyksissä, erosi heistä ja tuli 1906 Oulun puoluekokouksessa lopullisesti syöstyksi puolueesta. Ehjä sosialidemokrati ei Matti Kurikka muuten ole koskaan ollutkaan. Sen hän oli osottanut aiemmin ja osotti sen taas perustaessaan Helsinkiin “Elämä"-nimisen viikkolehden ja siinä ajaessaan ohjelmaansa, joka oli puoliksi sosialistien puoliksi nuorsuomalaisten, olematta kuitenkaan tarkoin määritelty. Erinomaisen kätevästi hyökkää Matti Kurikka tällöin sos. dem. puolueessa vallitseivia epäkohtia, kuten materialismin ia vallankumouksen leimaamia oppeja ja monia muita hänen periaatteisiinsa soveltumattomia käsityskantoja vastaan. Aikansa toimitettuaan “Elämää" siirtyi Kurikka jälleen Amerikaan, missä hän on työskennellyt sanomalehtialalla. Kepeät mullat paljon kärsineen ja paljon ponnistelleen maanmiehemme haudalle!

Tampereen Sanomat 7.10.1915, 3.



Matti Kurikka kuollut. Amerikasta saapuneen sähkösanoman mukaan kuoli tunnettu teosofis-sosialistinen kirjailija ja sanomalehtimies Matti Kurikka viime viikon lopulla New Yorkin läheisyydessä sydänhalvaukseen. Hän oli kuollessaan 52 vuoden ikäinen.
Syntyneenä Tuuterissa Inkerinmaalla, hän tuli ylioppilaaksi 1881. Jo nuorena hän antautui kirjallisiin tehtäviin, ensiksi näytelmäkirjailijana. Antautui sitten pian sanomalehtimieheksi, työskennellen ensiksi Viipurin Sanomissa ja sitten v:sta 1897 silloisen Helsingissä ilmestymän viikkolehden “Työmiehen" päätoimittajana. Ryhtyi siinä tuliseen taisteluun yhteiskuntaa mastaan. Oli mukana johtomiehenä Suomen sosialidemokraattista puoluetta perustettaessa, mutta matkusti sitten pian (1900) Australlaan, jossa oli työmiehenä. Sieltä siirtyi hän vuoden perästä Amerikaan, jossa hän Britsh Columbiassa ryhtyi perustamaan osuustoiminnallista siirtolaa “Kalevan kansaa" suomalaisten kesken sekä toimittamaan “Aika"-nimistä viikkolehteä. Jouduttuaan selkkauksiin kommunistisessa siirtolassaan Malko-saarella ja oleskeltuaan sen jälkeen vielä pari vuotta luennoitsijana Amerikassa, palasi Kurikka v. 1905 takaisin Suomeen, joutuen tänne parahiksi mukana suurlakon tapahtumiin, joihin hän sosialistien johtajana tehokkaasti otti osaa. Mutta hänen toiminta-aikansa kotimaassa ei tullut pitkäksi. Jouduttuaan jo kohta suurlakon jälkeen erimielisyyksiin puoluelaistensa kanssa, taisteli hän vuoden ajan omaa ryhmää muodostellen, mutta sitten kun hänet Oulun puoluekokouksessa v. 1906 oli erotettu sosialidemokraattisesta puolueesta ja hän jonkun aikaa oli toimittanut “Elämä"-nimistä viikkolehteä, jonka ympärille hän kokosi pienen ryhmän haaveilijoita, matkusti hän takaisin Amerikaan. Siellä on hän sen jälkeen työskennellyt sanomalehtimiehenä eri kaupungeissa, viimeksi New Yorkissa, jonka läheisyydessä tuoni nyt katkaisi hänen monivaiheisen vaelluksensa. Levoton sielu, yrittelevä, syöksähtelemä, kuohuva henki, niillä sanoilla on Matti Kurikan luonne ja nyt päättynyt elämäntarinakin parhaiten kuvattavissa. Hänellä olivat suomalaiseksi tavallista vilkkaammat luonnonlahjat, polttava innostus siihen, mihin hän ryhtyi, qoimakas, ympäristöön tempaava esitys. Samalla oli hän haaveilija ja sellainen haaveilija, joka pyrki toteuttamaan haaveensa ja aina sai muitakin mukaansa. Mutta hän sai harvoin pitemmäksi ajaksi keskitetyksi lahjansa ja tarmonsa yhteen asiaan ja pyrki usein lentämään kauemmas kuin siivet kantoivat. Arkielämän maaperässä oli hänen vaikea pysyä. Siksi hänen monet yrityksensä aina raukesivat, jättämättä pysyvämpiä jälkiä. Hänen pyrkimyksensä ja rientoilunsa olivat liian pilventakaiset, juurtuakseen todellisuuden maaperään.

Pohjanlahti 7.10.1915, 3.



Matti Kurikka.
New Yorkista tulleen sähkösanoman mukaan on siellä sydänhalvaukseen kuollut kirjailija, sanomalehtimies Matti Kurikka 52 vuotiaana.
Matti Kurikka on syntynyt Inkerinmaalla talonpojan poikana. Siirtynyt sieltä Suomeen ja lukenut täällä ylioppilaaksi. Vainaja oli hengenlahjoiltaan erikoisuus maassamme. Lahjakas, tulinen ja ennenkaikkea aatteellinen mies. Kaikkialla antautui hän taisteluun vapaahenkisten ja ihanteellisten aatteiden puolesta, mutta arki-ihmiset häneen aina pahenivat. Monta kovaa on hän kokenut, mutta itselleen uskoilinen aina ollut.
Kurikka on kirjailijana yleisesti tunnettu näytelmän “Viimeinen ponnistus" kirjoittajana. Sanomalehtimiehenä on hän toiminut täällä “Viipurin Sanomissa" sekä sittemmin Työmiehen päätoimittajana. Suurlakossa toimi K. sosialistien johtajana, mutta joutui kohta sen jälkeen riitoihin sosialistien toisten materialististen johtajien kanssa. Tätä kamppailua kävi hän puolestaan perustamassaan “Elämä"-lehdessä, mutta joutui vähemmistöön. K. muutti kohta sitten uudestaan Ameriikkaan, jossa hän oli aikaisemminkin käynyt ja siellä on kuolema hänen kohdannut. On sanottu, että K. oli syntynyt ainakin 50 vuotta ennen aikojaan ja siltä se näyttikin. Hänen aatteensa olivat siksi uudet, ettei nykyinen polvi jaksanut niitä omistaa ja toiseksi häneltä puuttui se tarmokkuus, jolla monet muut suurhenget pakottavat aikalaisensa heidän esittämät aatteet omaksumaan. Jos Matti Kurikalla olisi ollut kipinä lisää järjestävää kykyä, olisi hän varmaan ollut Suomen merkkimiehiä.

Maakansa 7.10.1915, 3.



Matti Kurikka.
Viime lehdessämme oli jo uutinen Matti Kurikan kuolemasta. Näin on päättynyt tavallista merkillisemmän sanomalehtimiehen, kirjailijan, yhteiskunnallisen haaveksijan ja seikkailijan elämä. Matti Kurikka syntyi 1863 Inkerinmaalla, tuli ylioppilaaksi 1881, matkusteli ulkomailla, tutustuen sosialistiseen kirjallisuuteen, ja sieltä palattuaan esiintyi kaunokirjailijana, julkaisten useita näytelmiä ja novelleja. Sanomalehtimiehenä hän oli ensimäisen tovin Viipurin Sanomain toimittajana 1888—94 ja sittemmin Työmiehen päätoimittajana (silloin viikkolehti) 1897—99. Viimemainittuna vuonna hän joutui ankaran valtiollisen vainon alaiseksi läheisten aatetoveriensakin taholta. Hän matkusti nyt Austraaliaan, ollen siellä työmiehenä, kunnes muutamat British Columbian suomalaiset kaivostyömiehet kutsuivat hänet sinne perustamaan osuustoiminnallista siirtolaa 1901. Siellä hän julkaisi Aika-nimistä viikkolehteä ja sai sitten syntymään Malkosaarelle Tyynenmeren rannikolle suomalaisen siirtola-yhtiön nimeltä “Kalevan Kansa", joka pian muuttui kommunistiseksi perhekunnaksi ja sittemmin riitaisuuksien ja selkkausten tähden hajosi ja teki vararikon, kuten arvattava oli. Toinen Kurikan perustama siirtokunta “Sammon takojat" lienee vielä olemassa. Kun uudet yhteiskunnat eivät onnistuneet, palasi Kurikka vanhaan Suomeen 1905, mutta joutui suurlakon melskeissä taas riitoihin “toverien" kanssa, kunnes Oulun puoluekouksessa 1906 pukattiin pois sosialisti-puolueesta. Näiden riitain aikana hän julkaisi “Elämä"-lehteä, esiintyen siinä muutamia sosialistien uskonkappaleita vastaan. Yhteiskunnallisista ja uskonnollisista asioista julkaisi Kurikka useita kirjoja. Viimeiset 7—8 vuotta hän on taas yritellyt Amerikassa toteuttaa uusia yhteiskuntia ja muita haaveitaan. Nyt on kuolema tavannut paljon yritelleen miehen.

Keski-Suomi 7.10.1915, 3.



Matti Kurikka kuollut.
Äskettäin on Amerikassa lähellä New Yorkia Matti Kurikka kuollut sydänhalvaukseen. Matti Kurikka oli syntynyt Inkerinmaalla 1868. Tultuaan 1881 Suomessa ylioppilaaksi hän joutui meidän maamme asukkaaksi. Esiinnyttyään ensin kaunokirjailijana hän antautui pian sanomalehtimieheksi. Vuosina 1888—1894 hän oli Viipurin Sanomain toimittajana, jona aikana hän teki itsensä näillä seuduin varsin tunnetuksi. Jonkun ajan kuluttua Viipurista lähdettyään tuli hänestä “Työmiehen" toimittaja. Sortovuosien aikana hän kumminkin riitautui sosialidemokraattien johtomiesten kanssa, leimalliinpa hänen esiintymisensä valtiollisissa kysymyksissä yleensäkin omituiseksi. Tämän johdosta hän jätti Suomen, toimi ensin Austraaliassa tavallisena työmiehenä ja siirtyi sieltä Amerikaan, jossa kokeili perustamalla kommunistisia siirtokuntia, mitkä eivät kuitenkaan menestyneet. V. 1905 Kurikka palasi Suomeen, oli mukana suurlakossa, mutta riitautui pian sosialistien, aatetoveriensa kansa ja eroitettiin 1906 Oulussa pidetyssä sosialistien puoluekokouksessa julkisesti puolueesta. Perusti sitten oman “Elämä" nimisen viikkolehden, joka ei kuitenkaan saavuttanut tarpeeksi kannatusta. Tuskastuneena Kurikka tällöin siirtyi Amerikaan, jossa kuolema nyt on hänet kohdannut.
Matti Kurikka oli harvinainen luonne, niin sanoen intomielinen tulisielu, joka luutnantti Zidenin tavoin ryntäsi taisteluun haaveilujensa puolesta piittaamatta siitä laisinkaan, oliko hänellä taistelussa seuralaista muassaan. Senkin, joka hänen pilventakaisia päämääriään ei voinut hymäksyä, täytyi antaa arvo hänen vilpittömyydelleen, sillä Matti Kurikka ei koskaan tavoitellut omia mieskohtaisia etujaan, kuten moni muu sosialistijohtaja, vaan työskenteli, kärsi ja uhrautui aatteitensa hyväksi. Nyt on tämä monessa suhteessa lahjakas ja monivaiheinen merkkimies päässyt uransa päähän kaukaisessa Amerikassa.

Perä-Pohjolainen 7.10.1915, 3.



Matti Kurikka.
Poissa elävien joukosta on siis nyt intomielinen tulisielu, rauhaton henki, jolla aina oli suuria, mullistavia aatteita ja joka kaiken intohimansa voimalla ja älykkyyden tarmolla ajoi asiaa, jonka omakseen otti.
Kurikka oli syntynyt v. 1863. Tultuaan 1881 Suomessa ylioppilaaksi hän joutui meidän maamme asukkaaksi. Esiinnyttyään ensin kaunokirjailijana hän antautui pian sanomalehtimieheksi. Vuosina 1888-1891 hän oli Viipurin Sanomain toimittajana, jona aikana hän teki nimensä näillä seuduin varsin tunnetuksi. Jonkun ajan kuluttua Viipurista lähdettyään tuli hänestä “Työmiehen" toimittaja. Sortovuosien aikana hän kuitenkin riitautui sosialidemokraattien johtomiesten kanssa, leimattiinpa hänen esiintymisensä valtiollisissa kysymyksissä yleensäkin omituiseksi. Tämän johdosta hän jätti Suomen, toimi ensin Austraaliassa tavallisena työmiehenä ja siirtyi sieltä Amerikaan, jossa kokeili perustamalla kommunistisia siirtokuntia, mitkä eivät kuitenkaan menestyneet. V. 1905 Kurikka palasi Suomeen, oli mukana suurlakossa, mutta riitautui pian sosialististen aatetoveriensa kanssa ja erotettiin 1906 julkisesti puolueesta. Perusti oman “Elämä"-nimisen viikkolehden, joka ei kuitenkaan saavuttanut tarpeeksi kannatusta. Tuskastuneena Kurikka tällöin siirtyi Amerikaan, jossa kuolema nyt on hänet kohdannut. Kirjavat ovat vainajan elämänvaiheet. Ihanteellinen pyrkimys suurta päämäärää kohti kuitenkin aina ohjasi hänen toimiaan. Ja se levittää sovittaman verhon yli hänen työnsä niinkuin se elämän varrella oli voimakkaana kannustimena hänelle itselleen.

Keski-Savo 7.10.1915, 3.




Matti Kurikka.
Nurmekseen omaisille saapuneen sähkösanoman mukaan on Matti Kurikka kuollut sydänhalvaukseen Amerikassa lähellä Newyorkia tk. 3 pnä. Matti Kurikka oli syntynyt tammik. 24 p. v. 1863 Inkerin maalla, jonne hänen esi-isänsä olivat muuttaneet 16 sataluvun lopulla. Tultuaan ylioppilaaksi antautui hän kirjallisiin harrastuksiin, kirjoittaen näytelmäkappaleita, joista tunnetuimmat omat: “Viimeinen ponnistus", “Aili", “Ihmekös tuo" ja “Äärimmäisessä talossa", sekä novelleja, joista tunnetuimmat ja suosituimmat nimeltään “Pilven hattaroita".
Hänen valtiollisista lentokirjasistaan herätti aikanaan enin huomiota “ Mooses vai Jeesus". Ammatikseen valitsi Matti Kurikka sanomalehtimiehen epäkiitollisen toimen ollen ensinnä “Viipurin Sanomien" toimittaja ja tullen v. 1897 A. H. Karvosen jälkeen Työmiehen päätoimittajaksi. Jo Kurikan näytelmäkappaleissa oli vahva sosiaalinen tarkotusperäisyys. Australiaan muutti hän v. 1900 ja sieltä Amerikaan, missä perusti “Kalevan kansan" siirtolan ja toimitti “Aika"-nimistä viikkolehteä. Malkosaaren selkkausten jälkeen palasi hän Suomeen. Oulun puoluekokouksessa hänet eroitettiin sosialistisesta puolueesta, toimitti sitten Elämä-nimistä viikkolehteä ja matkusti taas Atlannin taakse, jossa nyt on kuolema tavannut tämän lahjakkaan, mutta epävakaisen haaveilijan. Tästä luonteensa ominaisuudesta johtui että hänen hyvätkin harrastuksensa raukesivat vähiin.

Vakka-Suomi 7.10.1915, 2.



Piirteitä Matti Kurikasta.
Matti Kurikan nimi on pois pyyhkimättömästi liittynyt Sunmen työväenliikkeen esitaistelujen historiaan. Siksi tuntuu luonnolliselta nyt, vainajan levätessä kuolinpaareilla, esittää muutamia piirteitä tästä varsin omituisesta persoonallisuudesta, varsinkin kun tämän seudun työläisistä ainoastaan aniharvat ovat olleet tilaisuudessa häntä kertaakaan näkemään ja sen perusteella itselleen mitään omintakeista kuvaa luomaan. Tosin ei tämän kirjoittajakaan ole ollut vainajan persoonallinen tuttava eikä siis voi kaikissa kohdin turvautua omaperäisiin havainnoihin vaan sen kormannee se mitä muut hänestä omat kirjoittaneet tai mitä hän itse on kirjoittanut. Ensimäisen kerran näin Kurikan Tampereen työväenyhdistyksen juhlasalin puhujalavalla v. 1887. Hän piti silloin kaksiosaisen esitelmän “Mooses vaiko Kristus", joka sitten myöhemmin ilmestyi tämännimisenä kirjasena. Salin täyteisen yleisön edessä on pitkä, komeavartaloinen mies. Pikimustat silmät välähtelemät salaperäisen sytyttävästi, musta kähäräinen tukka ulettuu takinkauluksen alapuolelle ja hulmahtelee kauniisti milloin puhuja innostuksen puuskassa tekee päällään tekstiä säestäviä liikkeitä. Puhujan ääni on musikaalisen kaunis, se juoksee vaivattomasti selväpiirteisinä lauseina ja siinä on jotain teräkselle soinnahtavaa, jota yhdessä mustalais tulisuutta muistuttavan temperamentin kanssa tekee kuulijoihin hiukan sähköisen vaikutuksen. Kurikka olikin siihen aikaan parhaassa taistelukunnossa sekä ruumiin että hengenvoimien puolesta. Hänen esitelmänsä vaikutus oli kuitenkin verrattain sekava. Ajatukset olivat kyllä uusia ja kumouksellisia ja puhujan tenho vaikutti suuresti etenkin naiskuulijoihin. Mutta Tampereella oli siihen aikaan jo suuri joukko järjestyneitä, jotta pitivät työväenliikettä taloudellisena liikkeenä ja ajoivat tiukasti päiväjärjestyksessä olevaa leipätaistelupolitiikkaa. Heidän arvostelunsa helsinkiläisen johtomiehen esitelmän aiheen valinnasta ei ollut ollenkaan kiittävä. Enlten herätti esitelmä huomiota papiston taholla. He puuhasivat vasta-esitelmiä, joissa koetettiin todistaa, että Kurikka oli aivan aiheetta tuominnut Vanhan testamentin Mooseksen. Vähän myöhemmin tapasin Kurikan pikimittäin Helsingin työväenyhdistyksen ”juttutuvassa", vanhan yhdistyksen talon ravintolassa. Hän tuli sisään sangen kuluneessa puvussa, hyvin mutkistunut huopahattu kiharoiden päällä, äärettömän kiihtyneenä. Kädessä oli joku rypistynyt ruotsalainen sanomalehti, jossa oli joitakin hävyttömyyksiä työväestä. Pian oli koto juttutuvan lueskeleva ja kahvia odotteleva joukko Kurikan ympärillä ja hänen äänensä kaitui joka soppeen. Hän suunnitteli suuremmoista vastinetta; koko mies oli pelkkää tulta, kiihkoa ja innostusta. Kuulijoista heitti joku kylmäverisesti ja matalalla äänellä joitain myötämielisiä huomautuksia väliin ja Kurikka oli valmis niitä taasen kehittämään, korjailemaan ja syventämään. Yksityisessä keskustelussakin pulpahteli esiin vallan harvinainen määrä etelämaalaista vilkkautta, sanavalmiutta ja mielikuvituksen lennokkuutta. Että sellaisen luonteen vaikutus juuri itsenäiseen toimintaan valveutumaan työväestöön oli Helsingissä melkoinen niinä muutamina vuosina, jotka Kurikka siellä vietti, lienee sanomattakin selvä. Varsinainen sosialidemokraatti tai selväpiirteinen työväestön olojen parannuksien ajaja ei Kurikka koskaan ollut. Hän oli aivan liian haaveellinen ja romanttinen luonne kiintyäkseen työskentelemään yksitoikkoisessa, vaikeasti edistyvässä luokkataistelussa, jossa vaihtelut omat varsin pieniä, feikkailut ja suuret saavutukset harvinaisia. Kun hän siitä huolimatta joutui suorittamaan melkoisen suuren tehtävän Suomen itsenäisen työväenpuolueen perustamisessa, johtui se enemmän sattumasta kuin johdonmukaisesta pyrkimyksestä. Kun hänet valittiin ”Työmiehen" toimitukseen v. 1897 tapahtui se Karvosen kertoman mukaan siksi että sopivampia hakijoita ei ollut ja kun Kurikka oli juuri äskettäin julaissut novellikokoelman ”Pilven hattaroita" toivotttin häneltä tuoreutta ja vaihtelua lehden kuivaksi moitittuun sisältöön. Mielipiteiltään sanottiin hänen olleen radikaali ainakin kirkollisissa kysymyksissä, mutta työväen liikkeestä hänellä ei ollut paljon käsitystä, mutta sen sijaan täynnä tolstoilaisuutta ja henkivakuutusasioita. Mutta kun työväki innostui ajamaan äänioikeusasiata, sai se riehakkaasti innostuvasta Matista erinomaisen aseenkantajan, jommoisena hän kerrankin sai kylvää siementä hyvään maahan. Tämän ensimäisen äänioikeustaistelun ja puolueen perustamisen aikoina saavutti Kurikka täydelleen Helsingin työväestön luottamuksen. Sitä osottaa sekin, että hänen kunniakseen pantiin toimeen n. s. kurikkavainojen aikana kävelyretki, johon otti osaa yli 3,000 työläistä ja toimitushuone miltei täytettiin kukilla. Sellaiset tapahtumat ovat kaikkialla työväestön keskuudessa verrattain harvinaisia eikä Suomessa ole koskaan tapahtunut toista tähän verrattavaa. 
Tämän myrskyn ohimentyä alkoi työväenliikkeessä tasaisempi työn ja ponnistusten aikakausi. Kurikalla ei siinä ollut enää luonteensa mukaista tehtävää. Siksi lähti hän muutamien hänen aatteisiinsa ihastuneiden työläisten kanssa Austraaliaan tarkoituksella perustaa uusi yhteiskunta kokonaan porvarillisen järjestelmän ulkopuolelle ja siitä riippumattomaksi. Se oli onneton retki ja siihen osaanttaneet saivat kärsiä sanomatonta puutetta samoillessaan vieraassa maassa työnetsinnässä. Siirtolapuuhista siellä ei tullut mitään vaan hajosi koko joukko ja kukin sai pelastua miten parhaiten taisi.
Mutta Matin uskoa siirtolahankkeen onnistumisesta ei tämä vastoinkäyminen kyennyt horjuttamaan. Kun hänelle esiteltiin siirtolan perustamista Amerikassa Brittiläiseen Columblaan Malkosaarelle, ryhyi hän taasen hänelle ominaisella tulisuudella puuhaa ajamaan ja kokoomaan joukkoja ympärilleen uuteen yhteiskuntaan. Jos puuhaa olisi joutuneet johtamaan käytännölliseen elämään perehtyneet kykenevät voimat ja sen taloudellinen perusta olisi heti asetettu varmalle pohjalle olisi hanke kylläkin voinut onnistua tavallisena osuustoiminnallisena tuotantolaitoksena, sillä paikka oli erinomaisen rikas luonnontuotteista ja maksuehdot edulliset. Mutta Kurikka, joka tavotteli vaan pilviä hipovia aatteellisia tuulentupia ja tahtoi esiintyä itseoikeutettuna johtajana ei kyennyt taloudellista puolta järjestämään. Hänen avioliittoteoriansa, joka tähtäsi vapaaseen valintaan ja etevämpien etuoikeuteen sukupuolisuhteissa, nostatti myrskyn, joka ajoi Kurikan pois perustamastaan Sointulasta. Asiat olivat silloin jo niin rempallaan, että uudet johtoon astuneet voimat, joiden etunenässä oli A. B Mäkelä, eivät voineet niitä järjestää vaan hajosi koko “yhteiskunta".
Syyskesällä v. 1905 saapui Kurikka jälleen Helsinkiin. Hänet otettiin vastaan – voisi kai paremman määrittelyn puutteessa sanoa sekavin tuntein. Työväestö oli seurannut hänen toimiaan valtameren toisella puolella ja niissä katsottiin olevan paljon sellaista, jota ei voitu hyväksyä. Mutta toisaalta taasen muistot entisiltä esitaistelujen ajoilta, muistot innostuksen valtaamista kokouksista, joissa Matti oli lietsonut niin lämmintä yhteishenkeä, juttutuvan rattoisista illanistujaisista, joista lähdettiin puoliyön korvissa kotiin mieli täynnä rohkeata toimintahalua, antoivat toiveita tervetulleen virkistäjän saapumisesta. Ja taasen nähtiin tummat kiharat liehuvan juttutuvan ahtaissa suojissa. Mutta tällä erää sai hän olla enemmäkseen puolustavalla
kannalla, sillä varsinkin avioliittoteoriaa ja siirtolahaavetta arvosteltiin purevalla terävyydellä, joka vaati puolustajalta kovia ponnistuksia. Hänellä ei ollut enää tyoväelle sellaista tarjottavaa, jota se kaipasi. 
Kurikkakaan ei ollut tyytyväinen Suomen työväen puolueen toiminraan. Hänen mielestään olisi työväenliikkeeseen pitänyt sisältyä joitain teosofista ja saint-simonilaisia haaveita, joiden muka piti tehdä tämä liike ihanteellisemmaksi ja henkevämmäksi. Sellaiset haaveelliset pyrkimykset ovat kuitenkin aivan vieraita nykyaikaiselle työväenliikkeelle ja johtaisivat turmiollisiin seurauksiin. Suomessa ei tällainen haaveellinen käsityskanta ollut Kurikan aikaisempanakaan vaikutuskautena saanut jalansijaa vailkakin Työmies-lehti sisälsi melkoisen usein hänen toimitusaikanaan siihen tähtääviä kirjoituksia.
Todennäköistä on, että hänen pyrkimyksenään oli nyt päästä johtavaan asemaan Suomen työmäen keskuudessa ja epäilemättä hänellä oli pää täynnä sankarillisia suunnitelmia, joihin hän tulisi tätä liikettä johtamaan. Matti oli aivan liiankin tietoinen vaikutuskeinoistaan ja arvosteli vilkkaan mielikuvituksensa luomat suunnitelmat hyvinkin korkealle. Jatk.

Vapaus 7.10.1915, 2-3.



Kirjailija Matti Kurikka.
Niin kuin lehtemme viime numerossa jo lyhyenä uutisena mainittiin, on kirjailija Matti Kurikka kuollut sydänhalvaukseen New-Yorkin läheisyydessä. Kurikka oli kuollessaan 52 vuoden ikäinen. Syntyneenä Tuuterissa Inkerinmaalla, kävi hän kuitenkin koulunsa Suomessa, johon asettuikin. Hänen kirjallisessa tuotannossaan ovat kertomuskokoelma “Syvällä tammen juuret'', näytelmät “Viimeinen ponnistus", ja “Ihmekös tuo'', sekä “Babelin torni" huomattavimpia. Pääasiallisen kirjailijatyönsä suoritti hän kuitenkin sanomalehtimiehenä, ollen 1888—94 Viipurin Sanomain, sitten v:sta 1897 ”Työmiehen” toimittajana pari levotonta vuotta. Siirtyi sittemin Australiaan, jossa kokeili ihanne-työosuuskuntia muodostamalla, sieltä vihdoin Malkosaarelle jossa perusti suomalaisen ihanneyhteiskunnan “Sointulan". Riitaisuudet kuitenkin hajottivat tämän jo suuri-suuntaisen yrityksen. Kurikka ilmestyi Suomeen taas parhaiksi suurlakon humuun, yritti luoda ihanne-sosialistista puoluetta, teosofisine aatesuuntineen. Epäonnistui, lähti taasen Yhdysvaltoihin. On sittemin elänyt siellä maanviljelijänä, kananhoitajana ja sanomalehtimiehenä yhä ajaen aatteitaan.
Nyt on tämä levoton ja henkisesti rikas elämä loppunut. Matti Kurikka oli leimahtava, lentävä luonne. Hänen sielunsa säkenöitsi. Ajatukset kumpusivat hänestä aina välähtelevinä, uusina, vivahdusrikkaina. Ja hän yritti toteuttaa niitä, elää niiden mukaan. Oma yksityisetu, tämän sanan porvarillisessa merkityksessä, oli hänelle tuntematon käsite. Kaikki, mihin hän ryhtyi lähti aina joistain muista, ihanteellisimmista, yleisinhimillisemmistä vaikuttimista. Luonne ei ollut kuitenkaan varustettu kestämään näitä suurpiirteisen hengen hallitsevia temmellyksiä, joten lankeemukset vaanivat aina hänen parhaitten yrityksiensä toteutumishetkillä. 
Ken on ollut niin onnellinen, että on tuntenut Matti Kurikan, hän saattaa, ainakin useammassa tapauksessa, säilyttää tästä merkillisestä persoonallisuudesta sen vaikutuksen, että tämä mies oli hyvin harvinainen poikkeusihminen. Kun Matti Kurikan nimeä mainitaan, aina silloin hän kuvastuu mieleen harvinaisihmisenä, jota ihaili, jota ei heikkouksiensakaan vuoksi saattanut, eikä tuntenut olemansa oikeutettu tuomitsemaan samalla tavalla kuin joukkoihmisiä. Ja nyt kun hän on poissa, tuntee syvästi, että maisen vaelluksensa on tässä päättänyt merkillinen persoonallisuus, joka on leimullaan valaissut montaa, joka on kylvöillään hedelmöittänyt laajoja alueita ja jättänyt sadon korjaamisen jälkipolvien selviteltäväksi.
S. A.

Ilkka 7.10.1915, 2.



Matti Kurikka kuollut.
Ameriikasta saapuneen tiedon mukaan on Matti Kurikka t. k. 3 tai 4 p:nä kuollut jossain Newyorkin läheisyydessä 52 vuoden ikäisenä. Matti Kurikka oli syntynyt Inkerinmaalla v. 1863, jonne suku oli muuttanut Suomesta 1600-luvun lopulla. Tultuaan ylioppilaaksi 1881 aikoi hän ryhtyä yliopisto-opinnoihin, mutta runsailla taiteellisilla lahjoilla varustettua nuorukaista veti enemmän puoleensa teatterit ja kirjalliset harrastukset ja antautuikin hän kirjalliselle alalle. Hänen esikoisteoksensa oli onnistunut näytelmäkappale “Viimeinen ponnistus", joka esitettiin Suomalaisessa teatterissa v. 1884. Sitä seurasivat näytelmät “Ihmekös tuo", “Baabelin torni", “Aili" ja “Äärimmäisessä talossa" sekä novellikokoelma “Pilvenhattaroita". Näiden nuoruusluomien jälkeen antautui hän sanomalehtialalle. Työskenteli 6 vuotta (1888—94) Viipurin Sanomain toimittajana sekä siirtyi tammikuussa 1897 Helsinkiin “Työmiehen" päätoimittajaksi. Tässä tehtävässään joutui Kurikka näyttelemään sangen huomattavaa osaa Suomen työväenliikkeen historiassa. Historia valitsee välikappaleikseen soveliaimmat ja Kurikan luonteenominaisuudet tekivät hänet yhteiskunnallisen joukkoliikkeen alkamiseen alkamiseen mitä sopivimmaksi: hänen loistava, mukaansatempaava puhujakykynsä, säkenöivä esitystapansa ja tavattoman vilkas mielikuvituksensa olivat omiaan uinuvan joukon herättämiseen. Hänen lennokkaat kirjoituksensa ja puheensa vaikuttivat herattavästi työväestöön, eikä luottamuskaan häneen ollut vähäinen. Kurikan olo Työmiehessä vaikutti suuresti silloisen työväenliikkeen itsenäistymiseen. Tuon tuostakin luettiin “Työmiehessä" jyrkkäsävyisiä yhteiskunnallisia vääryyksiä paljastavia kirjoituksia, joihin hienohermoinen herrasväki ei ollut tähän asti tottunut. Jo v. 1897 kehoitti Kurikka työväkeä tekemään vaalilakon silloisissa valtiopäivämiesvaalissa mielenosotukseksi ja vastalauseeksi varallisuuteen perustuvaa, kohtuutonta äänioikeusjärjestelmää vastaan. Tällaiset ynnä muut kirjoitukset herättivät pahaa verta porvarillisessa sanomalehdistössä. Tultiin sitten vuoteen 1899. Helmikuun manifestin johdosta alkoi porvaristo hommata suurta adressiaan. Kurikka julkaisi “Työmiehessä" tunnetun kirjoituksen “Haaksirikkoon jouduttua", jonka johdosta porvarien kiukku kohosi ylimmilleen. Tässä kirjoituksessa Kurikka itse asiassa paheksui vaan, ettei työmäelle olut annettu tilaisuutta tutustua adressin tekstiin, jonka alle sen vaadittiin kirjoittamaan nimensä. Ei siinä kielletty työväkeä sitä allekirjoittamasta, vaan kehoitettiin ensin tutustumaan siihen mitä se sisältää ja sen jälkeen menettelemään parhaan harkintansa mukaan. Mutta tämmöinenkin itsenäisyys työväen puolelta oli silloin liikaa. Kurikka leimattiin maankavaltajaksi ja joutui samoin kuin ”Työmies"- lehtikin herrasväen puolelta alhaisen vainon alaiseksi. “Työmieheltä" kiellettiin tehtaasta paperi, sähköjohto katkaistiin. Kurikkaa häväistiin kadulla, heitettiin ulos teatterista j. n. e. Työväki aivan oikein käsitti vainon Kurikkaa vastaan aiheutuvan vihasta työmäen liikettä vastaan ja liittyi entistä lujemmin Kurikan ympärille. Häntä jumaloitiin ja koristettiin kukkasilla. Silloin oli Matti kunniansa kukkuloilla.
Porvarien hellittämätön sota ”Työmiestä" ja työväenliikettä vastaan, ja kun osa työväkeäkin oli Kurikkaa vastassa, vaikutti kuitenkin, että hän katsoi parhaaksi erota “Työmiehestä" huhtikuussa samana vuonna. Pian tämän jälkeen matkusti hän Australiaan ja vuoden perästä Pohjois-Amerikaan, missä hän perusti Malkosaarelle kuuluisan “Sointulansa". Tämä kommunistinen siirtola hajaantui kuitenkin sisäisten erimielisyyksiensä vuoksi, oltuaan pystyssä vain jonkun aikaa. Amerikassa Kurikka julkaisi A. B. Mäkelän kanssa ”Aika"- nimistä lehteä sefä toimi “Sointulan" hajoamisen jälkeen luennoitsijana.
Syksyllä 1905 palasi hän jälleen Suomeen. Matin tähti näytti nousevan jälleen. Alkoi nimittäin kohta suurlakko. Kurikka piti lakkopuheen rautatientorilla Helsingissä ja pyörät seisoi. Monet jo pelkäsivät Matista tulevan “Suomen presidentin". Mutta tuuli kääntyi äkkiä. Työväenliike oli jo saanut vakiintuneen suunnan. Sen päämäärät olivat vieraita Kurikan haaveellis-kommunistisille ja teosoofisille ihanteille. Yhtä omiaan kuin hänen helposti innostuva ja innostusta herättävä mielensä ja kuohuva henkensä oli panemaan jotain yritystä alulle, yhtä epäonnistunut oli hänen häilyvä, tunneherkkä luonteensa jatkuvaan aherteluun ja johdonmukaiseen toimintaan juhlallisen alkupuuskan jälkeen. Hän oli liiaksi taiteilija soveltuakseen arkielämän yksitoikkoisuuteen. Historian “luonnollinen valinta" oli hänet työntänyt esille joukkojen herättäjänä ja liikkeen alkajana, mutta hylkäsi hänet kokonaan kun tuli kysymykseen uurastava, johdonmukainen työ liikkeen jatkamisessa. Siksi Kurikan pyrkimykset päästä suurlakon jälkeen työväenliikkeen johtoon muodostuivat hänelle niin suureksi pettymykseksi. Tultuaan Oulun puoluekokouksessa 1906 erotetuksi Suomen sos.-dem. puolueesta, perusti hän “Elämä"-lehden aatteittensa tulkiksi. Se kuoli jonkun ajan ilmestyttyään. Sainoin kävi hänen perustamansa “sosialistisen reformipuolueen". Katkeroituneena palasi hän takaisin Amerikaan jatkaen “New-Yorkin Uutisissa" agitatsioonia teosoofis-sosiaalisten aatteittensa puolesta sekä hyökkäsi kansainvälistä työväen liikettä mastaan. Matti Kurikka oli tulinen taistelijaluonne, eikä ne hyökkäykset, joita hän toiminnassaan suurlakon jälkeen on työväenliikettämme vastaan tehnyt, hälvennä sen työn arvoa, mikä hänelle työväenliikkeen aikaisemmissa vaiheissa kuuluu.
R. T.

Sanantuoja 7.10.1915, 2.



Matti Kurikka.
Nurmekseen omaisille saapuneen sähkösanoman mukaan on Matti Kurikk a kuollut sydänhalvaukseen lähellä New-Yorkia Yhdysvalloissa. Matti Kurikka oli syntynyt Inkerinmaalla Tuutarin seurakunnassa tammik. 24 pnä 1863. Tullessaan ylioppilaaksi 1881 joutui Kurikka herkkine, tulisine mielineen alttiiksi sille vilkkaalle henkiselle ja kirjalliselle elämälle, jota maassamme 1880-luvulla elettiin. Nämä vaikutukset määräsivätkin heti alusta Matti Kurikan elämänsuunnan. Hänestä tuli kirjailija, jonka esikoisteos, näytelmäkappale “Viimeinen ponnistus" herätti melkoista huomiota ja esitettiin Suomalaisessa teatterissa. Sitä seuraamat näytelmät ”Ihmekös tuo", “Aili", “Äärimmäisessä talossa" ja “Babelin torni" sekä novellikokoelma “Pilvenhattaroita." Käytyään Tanskassa ja Saksassa 1887—88 ryhtyi Kurikka 1888 “Viipurin Sanomain" toimitukseen ja edusti yhdessä Lylyn ja A. B. Mäkelän kanssa radikalista suuntaa, joka johti molemmat viimeksi mainitut sosialismiin. Sanomalehtimiesuraansa jatkoikin Kurikka kotimaassa “Työmiehen" päätoimittajana, joksi hän tuli 1897, mutta jo parin vuoden perästä täytyi hänen tästä asemasta erota niiden valtiollisten mielipiteiden takia, joita hän vuoden 1899 helmikuun manifestin johdosta oli alkanut edustaa. Levottomine pyrkimyksineen siirtyi nyt Kurikka aluksi Australiaan työmieheksi. Vuoden siellä oltuaan lähti Kurikka British Columbiaan. Tyynenmeren rannalle Malcolm-saarelle hän perusti sitten kuuluisan kommunistisen siirtolansa, jonka vaiheet lienevät vielä useimpien muistossa. Epäonnistuttuaan hankkeissaan Amerikassa saapui Kurikka v. 1905 uudelleen kotimaahan ja oli suurlakossa huomattavimpia toimimiehiä ja sosialistien johtajia. Mutta taaskin rikkoutuivat ennen pitkää hänen välinsä puolueen toisten johtomiesten kanssa ja Oulun kokouksessa v. 1906 sysättiin Kurikka pois sosialistisesta puolueesta. Kurikka yritti kuitenkin edelleen ajaa täällä sekavia teosofis-sosialistisia mielipiteitään, mutta kun kannattaja-piiri supistui hyvin vähiin, lähti hän uudelleen Amerikaan, missä hän jälleen milloin sanomalehtimiehenä, milloin luennoitsijana ja milloin välittömästi käytännössä ajoi mielipiteitään. Viimeksi lienee hän siellä työskennellyt kanalan hoitajana.

Savo 7.10.1915, 1-2.



Matti Kurikka kuollut.
Amerikasta Matti Kurikan omaisille saapuneen sähkösanoman mukaan on Kurikka kuollut viime sunnuntain seutuvilla sydäuhalvaukseen lähellä New-Yorkia. Niin on sammunut monivaiheinen, levoton elämä, joka yhteen aikaan oli hyvin läheisessä yhteydessä maamme työväenliikkeen kanssa. Sen vuoksi meillä on syytä kiinnittää siihen huomiota.
Matti Kurikka oli syntynyt tammik. 24 pnä 1863, (oli siis kuollessaan 53:lla ikävuodellaan) Inkerinmaalla, Tuuterissa. Suku on Suomesta muuttanutta talonpoikaissukua ja mainitaan hänen isänsä olleen varakkaan talonpojan, joka kykeni hankkimaan kaikille lapsilleen suomalaisen koulusivistyksen. Matti tuli ylioppilaaksi 1881 ja lueskeli useita vuosia yliopistossa sekä sen jälkeen teki ulkomaan matkan vna 87—8, koettaen tutustua uusimpiin kirjallisiin virtauksiin, sillä hänellä oli aikomus antautua kirjailijaksi. Sieltä palattuaan hän osti “Viipurin Sanomat"-nimisen sanomalehden, asettuen sen toimittajaksi ja kustantajaksi, pysyen siinä toimessa 6 vuotta, jolloin lehti hänen vararikkonsa kautta joutui toisiin käsiin. Hän hankki toimitustovereikseen m. m. A. B. Mäkelän, yhden sen ajan nuorsuomalaisten etevimmistä sanomalehtimiehistä. Heidän toimittamansa lehti saavutti suurta suosiota ja edusti maamme lehdistön radikaalisinta suuntaa, ollen tavallaan myöhemmin tulevan sosialistisen lehdistön edelläkävijänä.
Kirjailijatoimintansa alotti Matti Kurikka ennen sanomalehtialalle antautumistaan. Suom. teatterissa esitettiin v. 1884 hänen kirjoittamansa Venäjän maaorjain vapauttamista kuvaileva näytelmä “Viimeinen ponnistus", joka aikoinaan herätti melkoista huomiota ja on se yhä edelleen pysynyt ainakin seuranäytelmien ohjelmistossa. Myöhemmin seuranneilla näytelmillä: “Äärimmäisessä talossa", ”Ihmekös tuo", “Aili", ”Babelin torni" (julkaisematon), y.m. ei ole ollut samaa menestystä. Kurikasta näytelmäkirjailijana kerrotaan etevän arvostelijamme, tri Kaarlo Bergbomin aikoinaan sanoneen: Kurikka olisi Suomenl etevin kirjailija, jos hän malttaisi viimeistellä teoksensa. Samoin aikoin hän julkaisi novellikokoelmansa “Pilven hattaroita I", joka takavarikoitiin, eikä sille ole jatkoa ilmestynyt.
Hänen työväenliikkeeseen siirtymisensä tapahtui v. 1897, jolloin tuli silloin vielä viikkolehtenä olevan ”Työmiehen" toimittajaksi. Siinä toimessa hän oli v-n 1899 alkupuolelle asti, jolloin tunnettujen Austraalian siirtolaispuuhiensa tähden luopui toimestaan. Saman vuoden alusta lähtien oli lehti muuttunut, etupäässä Kurikan vaikutuksesta, 6 kertaa viikossa ilmestyväksi (5-palstaisena) ja sai oman kirjapainonsa. Kurikan senaikainen sanomalehtitoiminta oli etupäässä herättävää ja innostavaa laatua. Hän kyllä hyökkäili, välistä hyvinkin tulisesti, olevien olojen kimppuun, mutta ei ainakaan johdonmukaisesti omannut nykyaikaista sosialistista maailmankatsomusta, eikä työskennellyt sen tietopuolisesti tunnetuksi tekemiseksi. Se puoli oli hänen aikanaan lehden avustajien tuotannon varassa. K. itse lähinnä edusti vanhoja haavesosialisteja, sillä ne parhaiten vastasivat hänen luonteensa ominaisuuksia.
V:n 1899 helmikuun manifestia seurasi tunnettu adressipuuha, jota vastaan K. kirjoitti kuuluisan artikkelinsa ”Haaksirikkoon jouduttua". Vaikka siinä ei oikeastaan moitittu porvareita mistään muusta kuin työväen ja niiden johtomiesten syrjäyttämisestä — jonka vuoksi kehotettiin työväkeä pysymään erossa koko hommasta — niin sai se siitä huolimatta porvarimme ennen kuulumattomaan raivoon. K. leimattiin isänmaan petturiksi ja hän sekä “Työmies" joutuivat mitä ankarimman vainon alaisiksi. Myöhemmin on työväen puolueen itsenäisyyden puolesta lausuttu ja toimittu ainakin yhtä tarmokkaasti, mutta ei se ole voinut synnyttää siihen verrattavaa myrskyä. Porvariston on täytynyt tottua luopumaan meidän toimintamme määräämisestä.
Samoista valtiollisista syistä syntyi sen jälkeen nykyisin hyvin haaveelliselta näyttävä siirtymispuuha Quenslandiin, Australian itäisellä puolella olevaan siirtolaisvaltioon, johon puuhaan K. antautui kaikella innollaan, lähtien matkaan ensimäisen koejoukon mukana. Yritys tuotti pelkkiä pettymyksiä. K. itse sai Amerikkaan siirtyneiltä suomalaisilta työmiehiltä kutsun saapua järjestämään heidän suunnittelemaansa siirtolaa, jonka vuoksi matkusti 1901 sinne. Näin syntyi Tyynenmeren rannalle Malcolmsaarelle tunnettu, “Kalevan kansan" siirtola, jonkunmoinen kommunistinen ihanneyhteiskunta, joka muutamien vuosien kuluttua raukesi omaan mahdottomuuteensa. Siellä ollessaan K. toimitti Aika-nimistä teosofista lehteä.
Kierreltyään Amerikassa luentomatkalla siirtyi K. suurlakon edellä Suomeen “melusofiaansa levittämään" — kuten Kaapro sitä nimitti. Täällä hän joutui suurlakon pyörteisiin, mutta erosi kesken aikojaan Helsingin suurlakkokomiteasta, kuu siellä ei jaksettu sulattaa hänen harrastuksiaan nostaa työväki byrokratian avulla valtaan. Siitä asti -- ja osittain jo sitä ennenkin — ovat hänen ja työväenliikkeen tiet kulkenevat vastakkaisiin suuntiin. Hän perusti oman lehtensä, oman “Puolueensa" j.n.e. kunnes taas siirtyi Ameriikkaan, jossa on työskennellyt jonkun porvarillisen, työväenliikettä nokkivan lehden toimittajana.
Ihmisenä, henkilökohtaisena tuttavana Matti Kurikka teki ainakin miehuutensa päivinä herttaisen vaikutuksen. Hänessä oli lämpöä, sydämmellisyyttä ja henkevyyttä. Hän oli herkkä innostumaan ja vaikutti sähköttävästi ympäristöönsä. Hän harrasti kaikkea jaloa ja kaunista ja hänen mielikuvituksensa oli verraton. Hänet näytti luonto varustaneen taiteilijaksi, jolla alalla hän olisi voinut saada paljon aikaan — jos olisi tullut valinneeksi hänelle sopivimman taidealan ja jos olisi malttanut pitää siitä kiinni. Mutta hänen intonsa veti hänet politiikan alalle ja siihen hänestä ei ollut. Hän oli liian levoton kiintyäkseen siihen varmasti ja johdonmukaisesti. Hän haki ehtimiseen uutta maaperää jalkainsa alle toteuttaakseen silmäinsä edessä välkähtelevia kangastuksia, koskaan sitä pysyvämmin tapaamatta. Näin muodostui hänen vaiherikas elämänsä yhtämittaiseksi harhailuksi.
Kaikesta tästä huolimatta on hänellä oma sijansa Suomen työväenliikkeenkin historiassa.
P. L.

Eteenpäin 7.10.1915, 1.



Matti Kurikka
Eilispäivän lehdessä mainittiin lyhyesti, että saapuneen sähkösanoman mukaan on kirjailija Matti Kurikka tämän viikon alussa kuollut Amerikassa.
Matti Kurikka oIi esi-isiinsä nähden suomalainen, v. 1694 tiedetään nimittäin hänen esi-isänsä muuttaneen Suomesta Inkerinmaalle, jossa Kurikka syntyi Tuutarissa tammikuun 24 pnä 1863. Ylioppilaaksi tuli hän m. 1881 ja antautui silloin kirjalliselle uralle. Ensi aluksi toimi hän kaunokirjallisuuden tuottajana, joskin hänen tuotannossaan jo silloin saattoi huomata merkkejä hänen tulevasta elämäntyöstään. V. 1884 ilmestyi hän varsinaisesti kirjallisuuteen kahdella näytelmällään: “Ihmekös tuo!" ja “Viimeinen ponnistus". Edellinen oli kevyt huvinäytelmä, jossa huvinäytelmälle oli osattu antaa oikea arvokas leima. “Viimeinen ponnistus" taas oli jo suureksi osaksi tendenssiä, vieläpä siksi paljon, että näytelmän pituuden vaatima johtava juoni vaipuu sen peittoon. Juoni punoutuu aatelisen nuorukaisen ja talonpoikien johtomiehen tyttären välisestä rakkaudesta, mutta päätoiminta suoritetaan ratkaistaessa kysymystä, kumpi voittaa, aatelisetko vai talonpojat. Aateliset tekemät Viimeisen ponnistuksensa maaorjuuden säisymiseksi, talonpojat toivehikkaina kokevat puolustaa asiaansa, ja heillehän lopullinen Voitto jäikin. Kurikan seuraavat näytelmät olivat täydellistä tendenssiä, joiden kaunokirjallisesta kepeydestä tuskin voi puhuakaan. ”Aili" (1887) kuvaa silloista siveellisyyskäsitystä ja vallalla ollutta tekopyhyyttä, kosketellen etupäässä miesten heikkouksia. “Äärimmäisessä talossa" taas kohdistuu parhaastaan naisia vastaan ollen samalla räikeä todistuskappale palvelijattaren asemasta ja vaikeuksista. Sen lisäksi on Kurikka kirjottanut “Babelin tornin", ihannemaailmoja kuvailevan satunäytelmän, joka ei ole päässyt julkisuuteen muuten kuin Kansallisteatterin näyttämöllä. Kurikka kokeili novellienkin kirjottajana ja kyhäsi kaksi hieman huolimattomasti sommiteltua novellikokoelmaa “Pilven hattaroita I—2" (1886 ja 1889), joista edellinen takavarikoitiin siinä olleen keisari Paavalin syntymää käsittelevän novellin “Syvällä tammen juuret" johdosta. Myöhemmin on hänen kynästään ilmaantunut muitakin novelleja, jotta omat palvelleet hänen ihanneyhteiskunnallisia aatteitaan. Kurikan mm. 1887—88 Tanskaan ja Saksaan tekemä matka kasvatti ja herätti varsinaiseen eloon hänen näytelmissään esiintyneet maailman epäkohtien kirpeän arvostelijan ja tarmokkaan parantajan taipumukset. Ulkomailta palattuaan hän ryhtyi sanomalehtimieheksi liittymällä “Viipurin Sanomain" toimitukseen (1888—94). Sitten alkoi hänestä kehittyä kypsynyt sosialististen aatteitten ajaja, jonka tarmokas ja intomielinen esiintyminen piankin teki Suomen työväen puolueen johtomieheksi. V. 1897 tuli hänestä silloisen viikkolehden “Työmiehen" päätoimittaja, joka vähitellen monipäiväistytti lehtensä. Mutta lyhytaikaiseksi muodostui hänen johtoasemansa. Helmikuun manifestin jälkeen 1899 piti hän muutamassa tilaisuudessa puheen, jonka laajakantoisuus, kiihtomielisyys, intoilu ja mielikuvituksellinen haaveilu sai sosialistien vastaiset puolueet katsomaan mainittua puoluetta maankavaltajaksi, mikä seikka vierotti Kurikan puoluelaisiltaan. Ja Kurikan oli luovuttava johtoasemastaan siksi, että hänen kantaansa ohjasi liiallinen intomielisyys, joka ei soveltunut puolueen johtajalle, vaan kansajoukkojen herättäjälle ja innostajalle. Kurikka muutti Australiaan, jossa hän toimi kuvallisena työmiehenä, kunnes hänet v. 1901 kutsuttiin Amerikaan järjestämään Columbian suomalaisten kaivostyömiesten keskuuteen osuustoiminnallista siirtolaa. Kurikka menikin sinne ja sai Malcolm-saarelle Tyynen meren rannikolle syntymään suomalaisen siirtolan nimeltä “Kalevan Kansa Colonisation C:o", joka pian muuttui kommunistiseksi perhekunnaksi. Täällä Kurikka myöskin alkoi julaista viikkolehteä “Aika" (1901). Nyt oli Kurikka lopultakin toteuttamassa ihanteitaan, mutta millä tuloksella! Kalevan Kansa hajosi jäsenten eripuraisuuden takia - se teki vararikon. Kurikka perusti erottuaan Kalevan Kansasta v. 1914 “Tammon Takojat"-nimisen, jonka kantajoukko vieläkin jatkaa kommunistista perhe-elämäänsä Fraser-virran varrella. Sitten lähti Kurikka luentomatkalle ympäri Pohjois-Amerikaa pitäen teosofisia, sosialistisia ja kommunistisia esitelmiään.
1905 palasi Kurikka kotimaahansa, jossa silloin pian alkoivat suurlakon pyörteet. Kurikka oli ensimäisiä miehiä tätä julistamassa, mutta pian oli hänen taas erottava puolueesta hän ei ollut luotu toimimaan minkään puolueohjelman rajotusten mukaan. Oulun puoluekokouksessa hänet julkisesti erotettiin Suomen sosialidemokratisesta puolueesta. Sillä välin oli Kurikka perustanut “Elämä"-nimisen viikkolehden, joka tuli hänen aatteittensa äänitorveksi. Siinä hän hyökkäsi milloin minkin puolueen ohjelmakohtia vastaan. Hän näki epäkohtia, muttei kyennyt niitä parantamaan, ja usein näytti siltä, kuin puhuja jumalan armosta olisi menettänyt taiten tarmonsa. Mutta niin olikin käynyt vain hetkeksi, entistä huomattamammaksi muodostui uusi esiintyminen.
Mutta Kurikka ei tuntenut olevansa aatteitaan vastaavalla pohjalla kotimaassaan, jossa hän oli ulkopuolella kaikkien puolueiden ja jossa kannattajat olivat vain hetken lapsia: hän muutti takaisin Amerikaan. Silloin tällöin on yli meren kuulunut viestejä hänestä, mutta nyt on saapunut suurin, ja se tiesi kertoa: Levoton sielu on löytänyt levon!

Turun Sanomat 6.10.1915, 4.



Matti Kurikka kuollut.
Nurmekseen omaisilleen maan. saapuneen sähkösanoman mukaan on Matti Kurikka toissa päivänä kuollut sydänhalvaukseen lähellä New Yorkia. S.T.T.
Matti Kurikka oli syntynyt talonpoikaisista vanhemmista Tuutarissa Inkerinmaalla tammikuun 24 p. 1863. Ylioppilaaksi tuli hän 1881. Rupesi esiintymään kaunokirjailijana, julaisten näytelmiä ja novelleja. Näytelmistä on tullut tutuimmaksi “ Viimeinen ponnistus". Varsinaiseksi ammatikseen Valitsi Kurikka sanomalehtimiehen toimen. Viipurin Sanomain toimittajana ja omistajana oli hän vuosina 1888-1894. V. 1897 alussa tuli Kurikka “Työmiehen" päätoimittajaksi. Siitä lähtien alkoi hänen vaikutuksensa maamme työväenliikkeessä. Tulisella luonteellaan ryhtyi hän agiteeraamaan sosialistisen liikkeen hyväksi, sellaisena kuin hän sosialismin käsitti. Tämä oli monessa suhteessa hatara, suuressa määrin utopistinen, jopa eräissä suhteissa anarkistinenkin. Anarkismiin vivahti hänen suuri yksilöllisharrastuksensa, joka usein muodostui kompastuskiveksi hänen toimiessaan toisten kanssa. Mutta innostusta ei häneltä puuttunut. Helmikuun manifestin julkaisemisen jälkeen v. 1899 hän joutui porvarien ankaran vainon alaiseksi, kun hänen esiintymisensä valtiollisessa kysymyksessä ei miellyttänyt heitä. Tämän johdosta oli hän pakoitettu siirtymään Australiaan erään työläisten muodostaman yhteisön kanssa, joka otti nimen “Kalevan Kansa".
Onni oli Australiassa epäsuotuisa, jonka vuoksi Kalevan Kansa siirtyi Amerikan länsirannalle Malcolm-saarelle, jonne perustettiin v. 1901 kommunistinen siirtola. Kurikka oli sen esimiehenä. Laajimmillaan ollessa oli siirtolassa noin 300 henkeä. Yritys ei kuitenkaan onnistunut, tuli riitoja, joita lisäsivät vielä Kurikan mielipiteet avioliittokysymyksessä. Siirtola hajosi 1904. Sen jälkeen perusti Kurikka pienemmän kommunistisen yrityksen “Sammon Takojat", mutta sekään ei menestynyt. V. 1905 palasi Kurikka jälleen Suomeen ja liittyi jälleen toimimaan sos.-dem. puolueessa. Suurlakossa oli hän mukana toimihenkilönä. Mutta sen jälkeen tuli hänen ja puolueen välillä niin suuria periaatteellisia ristiriitoja, että hänen täytyi Oulun puoluekokouksessa 1906 erottaa puolueesta. Puolueesta erottamisensa jälkeen perusti hän oman “sosialistisen reformipuolueen" , joka ei kuitenkaan saanut mitään aikaan, vaikka se koetti esiintyä kaksissa ensimäisissä edustajavaaleissakin. Kurikka toimitti sen äänenkannattajaa “Elämää", kunnes se lakkasi 1909. Sen jälkeen siirtyi vainaja jälleen Amerikaan toimien siellä loppuikänsä sanomalehtimiehenä, puhujana ja farmarina. Nyt on tuo monivaiheinen taistelija saanut levon. Työväenliikkeessämme ei enää tunnu Kurikan vaikutuksen jälkiä, mutta yhteen aikaan, puolueen ollessa pienempänä, olivat ne hyvinkin tuntuvat. Ne ilmenivät sekavana teosofis-utopistisanarkistisena virtauksena. Sen sai aikaan Kurikan vaikuttavat agitaattorilahjat ja hänen runsaat kirjoitelmansa. Onneksi tämä vaikutus ei tullut pitkäaikaiseksi, joten se suuremmassa määrässä ei päässyt sekottamaan materialistiselle historiankäsitykselle perustuvaa luokkaliikettämme. Rehellistä pyrkimystä ja innokasta tehtäväänsä antautumista ei vainajalta puuttunut, mutta varmapiirteistä sosialidemokratia ei hänestä koskaan tullut.

Kansan Lehti 6.10.1915, 3.



Matti Kurikka kuollut Amerikassa.
Nurmekseen omaisille saapuneen sähkösanoman mukaan on Matti Kurikka viime maanantaina tai sunnuntaina kuollut sydänhalvaukseen lähellä New-Yorkia.
Matti Kurikka on syntynyt v. 1863 Inkerinmaalla, jonne esi-isänsä oli muuttanut Suomesta uutisasukkaaksi. Tuli ylioppilaaksi 1881. Esiintyi ensin kaunokirjailijana kirjoittaen näytelmän “Viimeinen ponnistus", joka yhä vielä elää näyttämöillä sekä neljä muuta näytelmää ynnä novellikokoelman. Ryhtyi sanomalehtimieheksi 1888 ollen aluksi “Viipurin Sanomain" toimittajana vuoteen 1894. Tuli “Työmiehen" päätoimittajaksi 1897, mutta joutui eroamaan siitä toimesta vuoden 1899 alussa, kun oli varomattomin ja räikein sanoin ilmaissut kantaa, jota syystä pidettiin epäisänmaallisena. Kurikka matkusti nyt Australiaan ja raatoi siellä vuoden päivät työmiehenä. Sitten hänet v. 1901 kutsuivat muutamat British Columbian suomalaiset kaivosmiehet perustamaan sinne osuustoiminnallista siirtolaa. Malcolm saarelle Tyynenmeren rannikolle syntyikin Kurikan johdolla siirtola nimeltä “Kalevan Kansa", joka koetti elää kommunistisena perhekuntana, mutta jonka sisäiset selkkaukset pian hajoittivat. Kurikka perusti “Kalevan Kansan" kanssa riitoihin jouduttuaan toisen siirtolan nimeltä “Sammon Takojat" v. 1904, mutta palasi jo seuraavana vuotena takaisin Suomeen. Sitä ennen oli hän jo Amerikassa pitänyt luentoja omaksumistaan teosofis-kommunistisista opeista. Suomeen tuli Kurikka juuri niihin aikoihin, jolloin valtiollinen asema täällä kehittyi suurlakkoon. Matti Kurikka oli ensimäistä suurlakkoa julistamassa rautatientorilla Helsingissä pitämässään suuresta puheessa, jossa hän kehoitti panemaan “kaikki pyörät seisomaan". Entisten sosialististen aateveljiensä kanssa joutui Kurikka pian katkeraan kamppailuun, jota toiseita puolen johti Kurikan entinen oppilas Edvard Valpas, joka nyt oli kohonnut Suomen sosialistien mahtavimmaksi päälliköksi. Kurikka syöstiin pois sosialidemokraattisesta puolueesta Oulun puoluekokouksessa 1906. Kurikka perusti suurlakon jälkeen oman viikkolehden “Elämä", jonka kirjoituksia väritti vahva teosofinen henki ja kommunistis-utopistiset opit, samalla kuin lehti kävi kiivasta taistelua Valpasta ja hänen materialistis-vallankumouksellista suuntaansa vastaan. Uusia oppejaan teroitti Kurikka myös lentokirjasissa ja esitelmämatkoilla. Mutta hänen kannattajajoukkonsa jäi kuitenkin hyvin vähäiseksi, ja jonkun vuoden kuluttua lähti Matti Kurikka uudelleen Amerikaan, missä hän jatkoi teosofis-utopistista kirjailijatoimintaansa. Nyt on kuolema tavannut tämän tulisen taistelijan ja suuren haaveilijan, jonka nimi on aikanansa ollut tunnetuimpia maassamme. Matti Kurikka on ollut sosialidemokraattisen liiikeen voimkas tienraivaaja Suomessa. Hän osasi kirjoittaa hyvin ja puhua vielä paremmin. Hänellä oli kaikki kansanjohtajan synnynnäiset ominaisuudet. Hänen ryhtinsä oli uljas, hän oli päätänsä pitempi muita, hänen äänensä kantoi ja hänen sanansa kiihoittivat ja lumosivat.

Satakunnan Sanomat 6.10.1915, 3.



Matti Kurikka.
Suomeen saapuneen sähkösanoman mukaan on New-Yorkin lahistöllä Amerikassa kuollut sydänhalvaukseen aikoinaan maassamme paljon huomiota herättänyt sanomalehtimies ja kirjailija Matti Kurikka.
Matti Kurikka syntyi v. 1863 Tuutlirissa Inkerinmaalla, missä hänen isänsä oli maanviljelijänä. Hän tuli ylioppilaaksi v. 1881. Ensiksi alkoi hän julkisen esiintymisensä kaunokirjallisuuden alalla ja julkaisi näytelmiä, joista jokunen näyteltiin suomalaisessakin teatterissa. Hänen halunsa paloi valtiolliseen elämään ja sitä varten lähti hän ulkomaille tutustumaan siellä yhteiskunnalliseen toimintaan ja kirjallisuuteen. Ulkomailta palattuaan liittyi Kurikka “Viipurin Sanomain" toimitukseen samaan aikaan kuin siinä oli toinenkin sittemmin sosialistiseen puolueeseen siirtynyt toimittaja, nim. Kaapro Jääskeläinen. Viipurin Sanomain toimituksessa oli Kurikka vuosina 1888—94. Sosialistiset opit olivat hänessä kuitenkin saaneet yhä suurempaa kannatusta ja 1897 vuoden alussa tuli hän päätoimittajaksi “Työmieheen", joka silloin vielä oli viikkolehti. Mutta hänen toimiaikansa siinä ei tullut pitkälliseksi, helmikuun manifestin jälkeen oli hänen erottava Työmiehestä ja joutui vielä lisäksi aatetoveriensakin katkeran vainon alaiseksi. Suru siitä, että hänet oli väärin ymmärretty ja halu käytännössä kokeilla kommunistisilla opeilla, jotka hänen herkkään mieleensä olivat vähitellen juurtuneet, läksi hän Austraaliaan. Siellä raatoi hän vuoden verran työmiehenä ja sairasteli lopun aikaa, kunnes muutamat British Columbian suomalaiset kaivostyömiehet kutsuivat hänet perustamaan sinne osuustoiminnallista siirtolaa. Alettuaan julkaista v. 1901 Aika-nimistä viikkolehteä sai hän syntymään Malcolm-saarelle Tyynenmeren rannikolla suomalaisen siirtolan, joka pian muuttui kommunistiseksi perhekunnaksi, jossa kaikki piti olla yhteistä. Siinä oli noin 200—300 jäsentä. Mutta ne osottautuivat kuitenkin ennen pitkää mahdottomiksi niin läheiseen yhteistoimintaan, olivat, niinkuin Kurikka sanoi, liian pahoja. Monien selkkausten jälkeen erosi Kurikka siirtolasta v. 1904 ja perusti uuden yhteiskunnan nimeltä “Sammon takojat". Kauan ei hän siinäkään viihtynyt vaan lähti luentomatkalle Yhdysvaltojen suomalaisten keskuuteen, luennoiden teosofiasta ja sosialistisista opeista. Kotimaahan palasi Kurikka v. 1905. Aluksi oli hän täällä yhteistoiminnassa sosialistien kanssa. Pian kuitenkin osottautui yhteistyö mahdottomaksi ja suurlakko, missä Kurikka esiintyi hyvin paljon, katkaisi heidän viimeisetkin välinsä. Kurikka ei voinut sietää marxilaisuutta, joka meikäläisten sosialistien mielestä taas oli ainoa autuaaksi tekevä oppi. Hän perusti oman lehden, jonka nimeksi pani “Elämä" ja jossa hän ajoi teosoofisia aatteita. Elämä-lehti ei sekään tullut pitkäikäiseksi ja Kurikka lähti takaisin Amerikkaan. Pieniä poikkeuksia lukuunottamatta on hän senjälkeen oleskellutkin siellä milloin sanomalehtimiehenä milloin luennoitsijana. Viimeksi oli hän sanomalehden toimittajana New-Yorkissa. Matti Kurikka oli niitä ihmisiä, jotka eivät tahdo missään menestyä. Hän oli utopisti, uneksija, joka kuvitteli paljon ja uskoi paljon, mutta aina epäkäytännöllisesti. Työväkijoukon etupäässä tahtoi hän kulkea punaista lippua heiluttaen ja johtaa sitä uutta tulevaisuutta rakentamaan. Mutta hän ei osannut ottaa lukuun niitä vastuksia, jotka kohtaavat jokaista, ken tahtoo olevat olot kumota. Mutta koskaan ei hän vastoinkäymisistä murtunut. Onnistuuhan paikassa jos ei toisessa, oli hänen periaatteensa. Ja merkillinen, voi sanoa tenhoava, voima olikin tuossa miehessä, kun hän tulisilmäisenä ja innostuneena puhui koskaan toteutumattomistakin ihanteista, jotka hänen mielestään olivat juuri toteutumaisillaan. Hänen sanansa tehosivat ja hän osasi aina saada ihmiset puolelleen, joskin sitten pettymys heidät vieroitti. Oikeastaan täytyy Matti Kurikasta sanoa, että hän oli seikkailija. Mutta hän oli seikkailija, joka uskoi ihmisistä hyvää ja tahtoi kasvattaa heitä hyviksi. Ja kun maamme sosialidemokraatit häntä vihasivat ja pitivät häntä aikoinaan pahimpana vastustajanaan, oli hänellä lohdutuksena tieto, että hän oli ollut osaltaan tärkeänä tekijäna hankkiessa sosialismille maassamme jalansijaa ja että hänen työnsä kautta oli se saanut voimakkaan vipusimen, miltä ponnistaa vastaisuutta kohti. Ihmisenä ja keskinäisessä seurustelussa teki Matti Kurikka tavattoman hauskan vaikutuksen, hänestä, jos kestään voi sanoa, ettei hän ollut koskaan ikävä. Hauta viihdyttää polttavimmankin kaipauksen.

Käkisalmen Sanomat 6.10.1915, 3.



Matti Kurikka
Suomeen omaisille saapuneen sähkösanoman mukaan on Matti Kurikka kuollut Amerikassa lähellä New Yorkia sydänhalvaukseen.
Näin on mennyt manan majoille yksi nykyisen Suomen kieltämättä merkillisimpiä yhteiskunnallisia toimihenkilöitä. Kurikan suku on karjalaista perua, mutta muuttanut Inkerinmaalle. Siten Matti Kurikkakin nuoruudessaan joutui läheltä seuraamaan Venäjän maaorjain elämää. Hän syntyi Tuutarissa Inkerinmaalla tammik. 24 pnä 1863. Tultuaan ylioppilaaksi hän matkusti ulkomaille, tutustuen sosialistiseen likkeeseen. Matti Kurikan julkinen toiminta aikoi kirjailijana. Hän on kirjottanut monta huomattavaa näytelmää, jotka osottivat hänellä olevan suuret kirjailijanlahjat. Tunnetuin niistä on “Viimeinen ponnistus", joka esitettiin suomalaisessa teatterissa jo v. 1884. Novellikokoelma “Pilvenhattaroita" on myös ansiokas.
Matti Kurikka on kuitenkin varsinaisen päivätyönsä suorittanut sanomalehtimiehenä. Sillä alalla hän oli maamme ensimäisiä. Aaterikas, tulisielu, aina salamoiva. Sanomalehtimiesuransa hän alkoi “Viipurin Sanomain" toimittajana, ollen tässä toimessa vuosina 1888—1894. Suurinta huomiota hän kuitenkin herätti, kun tuli “Työmiehen" toimittajaksi v. 1897. Hän sai ensinnä hajaannuksen oloissamme aikaan ja on siten katsottava sosialistisen puolueen varsinaiseksi perustajaksi maassamme. Pian hän kuitenkin riitaantui aatetoveriensa kanssa ja erosi “Työmiehen" toimituksesta v. 1899. Senjälkeen hän on ajanut teosofissosialistisia mielipiteitä. V. 1901 perusti hän kuuluisan kommunistisen suomalaissiirtolansa Malkosaarelle Tyynenmeren rannalle. Tämä siirtola kuitenkin hajosi sisäisten erimielisyyksien takia jo v. 1905.
Suurlakon aikana Matti Kurikka oli sosialistisen suurliikkeen etunenässä, mutta välit särkyivät ja v. 1906 Oulun puoluekokouksessa sosialistit erottivat Matin kokonaan puolueestaan. Senjälkeen hänellä oli yhteen aikaan oma pieni puolueryhmänsä, ja on hän julistanut oppejaan lukuisissa lentokirjasissa. Viime aikoina hän oleskeli Amerikassa, jossa kuolema hänet nyt saavutti.
Matti Kurikka oli merkittävä personallisuus ja on hän saanut oloissamme huomattavia mullistuksia aikaan. Harvinainen toimintatarmo, aatteiden rikkaus ja väsymätön yritteliäisyys olivat hänelle tunnusmerkillisiä. Mutta samalla hän oli täydellinen tuuliviiri, rauhaton, levoton sielu, hetkellisen innostuksen mies, jonka toiminta oli yllätyksiä täynnä. Kurikan loistoaika, oloissamme oli 1897–1906 vuosien välillä, jolloin hän oli sosialistisen liikkeen pääjohtajana Suomessa. Senjälkeen hänen tähtensä vähitellen laski ja on nyt lopulta sammunut kaukana vieraalla maalla.

Kaleva 6.10.1915, 3.



Matti Kurikka.
Kuten jo uutinen eilisessä numerossa kertoi, on sanomalehtimies ja sosialistinen kirjailija Matti Kurikka kuollut Amerikassa New-Yorkin läheisyydessä sydänhalvaukseen 52 vuoden ikäisenä.
Matti Kurikka oli syntynyt Inkerinmaalla Tuuterissa tammikuun 24 p:nä 1863, tuli ylioppilaaksi 1881. Tähän aikaan elettiin Suomessa vilkasta henkistä ja kirjallista elämää, johon herkkä-sieluinen ja haaveellinen Kurikka innolla liittyi. Hänen ensimäinen esikoisteoksensa oli “Viimeinen ponnistus”, joka vuonna 1884 esitettiin suomalaisessa teatterissa ja herätti sekä aiheensa että voimakkaan sisällyksensä vuoksi melkoista huomiota Tätä näytelmää seurasivat “Ihmekös tuo”, “Aili”, “Äärimmäisessä talossa” ja “Baabelin torni”, joista ensiksimainittu on kansanomaisen huumorinsa takia monasti esitetty maaseudun iltamassa. Että Kurikalla oli kykyä myöskin kertojana, sitä osottaa ihänen novellikokoelmansa “Pilvenhattaroita”.
Mutta hänen levoton sielunsa, joka aina etsi uutta toimialaa, johti hänet kirjailijauralta sanomalehtimieheksi. Vuonna 1888 liittyi hän Viipurin Sanomain toimitukseen ja toimitti sitä Lylyn ja A. B. Mäkelän kanssa radikaaliseen suuntaan. Vuonna 1897 tuli Kurikka Helsingissä ilmestyvän viikkolehden “Työmiehen” päätoimittajaksi ja alotti tulisen agitationin yhteiskuntaa vastaan. Mutta parin vuoden kuluttua täytyi hänen erota ”Työmiehestä” niiden valtiollisten mielipiteidensä takia, joita hän 1899 helmikuun manifestin johdosta oli alkanut edustaa. Vuonna 1900 lähti Kurikka Austraaliaan ja hankki siellä elatuksensa tavallisena työmiehenä. Austraaliasta siirtyi hän vuodan kuluttua Amerikkaan, jossa hän ryhtyi British Columbiassa hommaamaan Kalevalan Kansa nimistä omituista osuustoiminnallista siirtolaa suomalaisten kesken sekä toimittamaan Aika nimistä viikkolehteä. Hankkeessaan epäonnistuttuaan ja selkkauksiin jouduttuaan lähti hän pois Malkosaarelta ja liikkui parisen vuotta Ameriikassa luennoijana, kunnes v. 1905 palasi takaisin Suomeen ja joutui oikopäätä mukaan suurlakon merkillisiin tapauksiin, joihin hän sosialistien toimimiehenä ja johtajana otti tehokkaasti osaa. Mutta hänen yhteistyötään toisten sosialistijohtajien kanssa ei kestänyt kauan, sillä jo pian suurlakon jälkeen joutui hän erimielisyyksiin puoluelaistensa kanssa ja koetti muodostaa kannattajakseen omaa ryhmää. Välit kiristyivät niin pitkälle, että Kurikka Oulun kokouksessa v. 1906 sysättiin suurella ryminällä pois sosialistisesta puolueesta. Ne teosofis sosialistiset mielipiteet, joita Kurikka alkoi ajaa, olivat siksi sekavia ja haaveellisia, että hänen kannattajapiirinsä lopulta hupeni jokseenkin olemattomiin, jonka vuoksi Kurikka uudelleen lähti Amerikaan, missä hän sanomalehtimiehenä ja luennoitsijana ajoi aatteitaan, viimeksi työskennellen kananhoitajana, kunnes kuolema päätti hänen levottoman ja monivaiheisen vaelluksensa.
Kurikan luonne oli vaihtelevaisuutta etsivä, mikä johtui siitä, että hänen sielunsa oli hyvin levoton ja hänen henkensä uutuuksiin halukas. Mutta häneltä puuttui tarmoa ajaa alottamansa asia loppuun, koska hän haaveilijana ei käsittänyt perusteellisen ja yhtäjaksoisen työn merkitystä. Hän lensi tavallisesti korkeammalle kuin siivet kannattivat ja siinä syy, miksi hän ehtimiseen putosi siipirikkona arkielämän maaperään, jossa hänen oli vaikea pysyä. Epäämättä jätti hän jälkeensä muiston, joka ei aivan pian häviä, vaikkakaan hänen monet yrityksensä eivät ole jättäneet mitään pysyvämpiä jälkiä. Kuitenkin maailma muistelee kummallisia yrittelijöitä ja sellaisena on Matti Kurikka suomalaisista merkillisimpiä.

Aamulehti 6.10.1915, 3.



Matti Kurikka.
Omaisille Nurmekseen saapuneen sähkösanoman mukaan on Matti Kurikka toissapäivänä kuollut sydänhalvaukseen New-Yorkin lähellä Amerikassa, missä hän miime aikoina toimi sanomalehtimiehenä. Matti Kurikka oli syntynyt v. 1863 Inkerinmaalla Tuutarissa ja oli vanhaa talonpoikaissukua, jonka esi-isä oli Inkeriin muuttanut Suomesta 17:nen vuosisadan lopulla. Ylioppilaaksi tuli hän v. 1881 ja harrasti sen jälkeen kirjallisia ja yhteiskunnallisia opinnoita sekä esiintyi kaunokirjailijana julkaisten useita näytelmäkappaleita, joista tunnetuin on “Viimeinen ponnistus". Yrittelipä hän myös novellin kirjoittajana. Matkusteltuaan ulkomailla ryhtyi Matti Kurikka sanomalehtimieheksi ja liittyi “Viipurin Sanomain" toimitukseen missä työskenteli 6 vuotta kunnes erosi v. 1894. Kolmatta vuotta oli hän myös “Työmiehen" toimittajana, eroten lehdestä heti helmikuun manifestin julkaisemisen jälkeen. ”Työmiehestä" erottuaan matkusti vainaja Austraaliaan, missä vuoden ajan tavallisena työmiehenä toimittuaan muutti Amerikkaan ja sai siellä Tyynenmeren rannikolla Malcolm-saarella syntymään suomalaisen “Kalevan kansa"-nimisen kommunistisen siirtolan; jonka johtaja hänesta tuli. Yritys meni kuitenkin myttyyn ja samoin eräs toinenkin samansuuntainen myöhemmin perustettu siirtola. V. 1905 palasi hän jälleen kotimaahan ja oli mukana suurlakon alkuvaiheissa; seuraavana vuonna jouduttuaan eroon sosialidemokratisesta puolueesta yritti hän saada itselleen omaa kannattajajoukkoa, koettaen sekoittaa aatteitaan “Elämä"-lehdellään ja julkaisemalla suuren joukon lentokirjasia. Yrityksissään pettyneenä ja ymmärtämyksen puutteesta katkeroituneena muutti han sittemmin jälleen Amerikkaan. Siinä vaiherikkaan ja monisisältoisen elämän suppeat ulkopiirteet. Matti Kurikka oli nykyisen murroskautemme alkuajan mielenkiintoisin, samalla vaikeimmin käsitettävä ilmiö; erinomaisen lahjakas taiteilijaluonne, josta kohtalo teki yhteiskunnallisen uudistajan ja maailman parantajan. Intohimoisen luonteensa koko tulisuudella antautui hän silloisen kiivaan ja katkeran puolue-elämämme pyörteisiin antaen iskuja ja itse niitä saaden. Toisinaan ihailtu kansanjohtaja, useimmiten kaikkien pilkkaama, saaden osakseen ymmärtämättömyyttä kannattajainsa ja veristä vääryyttä vastustajainsa taholta; yksinäinen, jolla ei vihamiehistä puutetta ollut. Matti Kurikan lahjakkuus olisi saanut suuria aikaan, jos se olisi ollut rajotetumpi, jos hän olisi voinut keskittää kykynsä yhden päämäärän saavuttamiseksi. Hänellä oli paljon uusia, omintakeisia ajatuksia, mutta hän ei jaksanut ajatella niitä loppuun asti, ennenkun eksyi tavottelemaan yhä uusia ja uusia. Intohimoineen, ja tulinen taiteilija joutui uralle, mikä meidän oloissamme vaatii lujaa, kylmää ja johdonmukaista luonnetta, joka voi rakentaa tosiolojen perustalle. Omaa etuansa ei Matti Kurikka koskaan tavotellut, eikä uhrauksia peljännyt. Levätköön rauhassa levoton mies vieraan, levottoman maan povessa.

Jaakkima 6.10.1915, 2.



Matti Kurikka.
Nurmekseen omaisille saapuneen sähkösanoman mukaan on Matti Kurikka eilen tai toissa päivänä kuollut sydänhalvaukseen lähellä New-Yorkia Yhdysvalloissa.
Matti Kurikka oli syntynyt Inkerinmaalla Tuuterin seurakunnassa tammik. 24 p:nä 1863. Tullessaan ylioppilaaksi 1881 joutui Kurikka herkkine, tulisine mielineen alttiiksi sille vilkkaalle henkiselle ja kirjalliselle elämälle, jota maassamme 1880- luvulla elettiin. Nämä vaikutukset määräsivätkin heti alusta Matti Kurikan elämänsuunnan. Hänestä tuli kirjailija, jonka esikoisteos, näytelmäkappale “Viimeinen ponnistus” herätti melkoista huomiota ja esitettiin Suomalaisessa teatterissa. Sitä seurasivat näytelmät “Ihmekös tuo”, Aili”, “Äärimmäisessä talossa” ja “Babelin torni” sekä novellikokoelma “Pilvenhattaroita”.
Käytyään Tanskassa ja Saksassa 1887-88 ryhtyi Kurikka 1888 “Viipurin Sanomain” toimitukseen ja edusti yhdessä Lylyn ja A.B. Mäkelän kanssa radikalista suuntaa, joka johti molemmat viimeksi mainitut sosialismiin. Sanomalehtimiesuraansa jatkoikin Kurikka kotimaassa “Työmiehen” päätoimittajana, joksi hän tuli 1897, mutta jo parin vuoden perästä taytyi hänen tästä asemasta erota niiden valtiollisten mielipiteiden takia, joita hän vuoden 1899 helmikuun manifestin johdosta oli alkanut edustaa. Levottomine pyrkimyksineen siirtyi nyt Kurikka aluksi Australiaan työmieheksi. Vuoden siellä oltuaan lähti Kurikka British Columbiaan. Tyynenmeren rannalle Malcolm-saarelle hän perusti sitten kuuluisan kommunistisen siirtolansa, jonka vaiheet lienevät vielä useimpien muistossa. Epäonnistuttuaan hankkeissaan Amerikassa saapui Kurikka v. 1905 uudelleen kotimaahan ja oli suurlakossa huomattavimpia toimimiehiä ja sosialistien johtajia. Mutta taaskin rikkoutuivat ennen pitkää hänen välinsä puolueen toisten johtomiesten kanssa ja Oulun kokouksessa v. 1906 sysättiin Kurikka pois sosialistisesta puolueesta. Kurikka yritti kuitenkin edelleen ajaa täällä omia teosofissosialistisia mielipiteitään, mutta kun kannattajapiiri supistui hyvin vähiin, lähti hän uudelleen Amerikaan, missä hän jälleen milloin sanomalehtimiehenä, milloin luennoitsijana ja milloin välittömästi käytännössä ajoi mielipiteitään. Viimeksi lienee hän siellä työskennellyt kanalan hoitajana. Matti Kurikka oli melkoinen lahjakkuus, jolta levottomuus riisti mahdollisuuden pysyviä hedelmiä jättävään toimintaan.

Pohjalainen 6.10.1915, 2.



Matti Kurikka kuollut.
Nurmekseen omaisille eilen saapuneen sähkösanoman mukaan on Matti Kurikka ellen tahi toissapäivänä kuollut sydämenhalvaukseen Amerikassa lähellä New-Yorkia.
Matti Kurikka oli syntynyt tammik. 24 p:nä 1863 Tuutarissa Inkerinmaalla jonne esi-isänsä oli aikaisin muuttanut Suomesta uutisasukkaaksi. Hän tuli ylioppilaaksi 1881 ja matkusti sitte Tanskassa ja Saksassa 1887—88 tutustumassa sosialistiseen kirjallisuuteen ja liikkeeseen. K. esiintyi kaunokirjailijana julaisten useita näytelmiä, joista varsinkin “Viimeinen ponnistus" on tullut suosituksi. V. 1888—94 työskenteli Kurikka “Viipurin Sanomain" toimituksessa omistaen samalla lehden. Samoihin aikoihin liittyi hän myöskin jäseneksi Viipurin työväenyhdistykseen toimien innokkaasti sen keskuudessa. Tuli sitten vuona 1897 “Työmiehen" (silloin viikkolehti) päätoimittajaksi, mutta erosi 1899 jouduttuaan ankaran valtiollisen vainon alaiseksi. Tämän jälleen hän matkusti Austraaliaan ja siirtyi 1901 Ameriikkaan perustaen sinne Malkosaarelle Columbiaan ”Kalevan Kansa"-nimisen suomal. siirtolan. Jouduttuaan kiistaan tämän kanssa perusti hän 1904 “Sammon takojat"-nimisen yhdyskunnan. Seuraavana vuonna palasi hän takaisin kotimaahan ollen täällä mukana puhjenneessa suurlakossa. Toimi m. m. Helsingin lakkotomiteassa. Jo aikaisemmin oli hän joutunut vakavaan erimielisyyteen puolueen kanssa sen tärkeimmissä ohjelmakysymyksissä, mikä johtui siitä että Kurikka edusti jonkinlaista utopistista sosialismia kun sen sijaan puolue toimi kansainvälisen sosialidemokratian omaksuman materialistisen historiankäsityksen eli marxilaisen koulukunnan oppien kannalla. Suurlakon jälkeen erimielisyys kasvoi yhä suuremmaksi. Kurikka tavoitteli puoluejohtajan asemaa, mutta epäonnistui. Oulun puoluekokouksessa vuonna 1906 johti kiista hänen eroamiseensa puolueesta. Puolueesta erottuaan siirtyi hän Ameriikkaan, jossa toimi m. m. sanomalehtimiehenä, kunnes tuoni katkasi hänen elämänlankansa.
Mitä Matti Kurikan elämäntyöhön tulee, on se suomalaiselle yleisölle varsinkin työväestölle hyvin tunnettu. Paitsi aikoinaan sanomalehtimiehenä, hän myöskin kirjallisella toiminnallaan ja puhujana teki itsensä huomatuksi. Suuri on kieltämättä se elämäntyö, minkä hän on suorittanut Suomen työväenliikkeen palveluksessa. Astuessaan ”Työmiehen" päätoimittajaksi, oli laillisuustaistelu maassamme kuumimmillaan. Kurikka tällöin asettui vaatimaan työväen itsenäistä esiintymistä ja varoitti antautumasta perustuslaillisten puolueitten statisteiksi. Tästä sukeutui suuressa adressikysymyksessä häntä kohtaan persoonallisesti sellainen vaino, jollaista ei maassamme vielä liene nähty eikä kuultu.
Helsinkiläisherrat häväisivät häntä kaduilla sylkien silmille ja perustuslailliset yliopplaat heittivät hänet m. m. ulos teatterista. Nämä vastoinkäymiset eivät lannistaneet Kurikkaa, sillä työväki oli hänen puolellaan. Ja kun samoihin aitoihin tahdottiin tappaa ”Työmies" kieltämällä siltä sähkö ja paperi, ei Kurikka silti tullut neuvottomaksi, vaan vei lehden onnellisesti läpi noissa myrskyissä. Vaikka emme tahdokaan mitenkään paljoksua yksilön merkitystä joukkoliikkeessä, niin on Kurikan työ silloisena aikana kuitenkin erityisella tunnustuksella mainittava, hänen ansiotaan on suuresti siinä voimakkaassa toimeliaassa innostuksessa, joka silloin elähdytti Suomen työväestöä. Mutta tuo hänen suuri innostuksensa ja inspiroiva vaikutuksensa joukkoihin ei kuitenkaan voinut estää sen erimielisyyden ilmi puhkeamista, mikä jo itse asiassa oli vallitsemassa Kurikan ihanteellisen yksilöllisen katsomuksen ja toisella puolen puolueen perusaatteitten välillä. Erimielisyys johti kiistaan, jossa paljon ilmeni henkilökohtaistakin, mikä on niin luonnollista suurissa vakavissa kysymyksissä, joissa vain asiain pitäisi kiistellä keskenään. Menipä tämä niin pitkälle, että Kurikka siirtyi puolueen vastustajiin ja alkoi julkaista kilpailevaa lehteä, mikä jo syntyessään oli tuomittu häviämään. Kuitenkaan eivät syntyneet kiistat ja erimielisyydet silti vähennä sitä työtä, minkä Kurikka Suomen työväenliikkeelle aikaisemmin oli suorittanut, eikä hämmennä sitä valoisaa muistoa, jota hänestä tulee maamme valveutuneen työväestön keskuudessa säilymään. Levätköön rauhassa uuttera työmies!

Työ 5.10.1915, 6.



Matti Kurikka.
Myöskin aivan myöhään yöllä saimme senraavan sähkösanoman: Nurmekseen omaisille saapuneen sähkösanoman mukaan on Matti Kurikka eilen tai toissapäivänä kuollut sydänhalvaukseen Amerikassa lähellä Newyorkia.
Matti Kurikka! Kuumaverinen kuin etelän lapsi, haaveellinen kuin itämaalainen ja koko elämä täynnä käänteitä, seikkailuja, jotka kaikki aina päättyivät harmaan arkipäiväisyyden pettymyksiin. Siinä Matti Kurikan elämäntarina lyhykäisyydessään. Liekehtivän intohimonsa tempaamana uskalias mita hillittömät vietit vielä voimakkaammat, jotka vetivät hänet alas juuri silloin kuin hän oli korkeimpaan ja kauneimpaan lentoonsa lähtemäisillaan. Hänessä ei mikään kohta sielussa, tuskin ruumiissakaan, pysynyt tasapainossa. Siinä Matti Kurikan levoton luonne siinä syy, miksikä tamä osittain leimuaman lahjakas mies ei voinut oikeastaan mitään pysyvää jälkeensä jättää. Matti Kurikka oli syntynyt tammik. 24 p. v. 1863 Inkerin maalla, jonne hänen esi-isänsä olimat muuttaneet 16-sataluvun lopulla. Tultuaan ylioppilaaksi antautui vainaja kirjallisiin harrastuksiin. Hän on kirjoittanut näytelmäkappaleita, joista tunnetuimmat ovat: ”Vnmeinen ponnistus", ”Aili", “Ihmekös tuo" ja ”Äärimmäisessä talossa", sekä novelleja, joista tunnetuimmat ja suosituimmat nimeltään “Pilven hattaroita". Hänen valtiollisista lentokirjasistaan herätti aikanaan enin huomiota “Mooses vai Jeesus". Ammatikseen valitsi Matti Kurikka sanomalehtimiehen epäkiitollisen toimen ollen ensinnä “Viipurin Sanomien" toimittaja ja tullen v. 1897 A. H. Karvosen jälkeen Työmiehen päätoimittajaksi. Jo Kurikan näytelmäkappaleissa oli vahva sosiaalinen tarkotusperäisyys ja sieltä täältä soi sosiaalidemokratian intohimoinen carmagnol. Työmiehen kirjoitukset saivat tulta ja leiskua. Lehti leveni. Viikkolehdestä tuli jokapäiväinen. Se ei ollut sosialistilehti vielä - Matti Kurikka on tuskin koskaan eläytynyt sosialismin teoriaan mutta sillä oli sanontatapa ja kädenliikkeet kuin parhaan sosialistin. V. 1899 hän julkaisi helmikuun manifestin ja suuren adressin johdosta kirjoituksen, joka ehkä oli yli maalin ammuttu, mutta jossa oli Paljon oikeutettua ja jonka johdosta häntä vastaan toimeenpantiin joka tapauksessa epäoikeutettu ja epäinhimillinen ajometsästys. Mutta juuri siitä nousi Matti Kurikan arvo työväen silmissä. Muutaman viikon oli hän työväen kukitettu jumaloitu kansantribuni kuin konsa Cola di Rienzi. Silloin oli Matilla suurimmat päivänsä. Tuskin kellään meidän maassa on ollut sellaista tenhovoimaa kansan joukkothin kuin tällä kauniilla, tulisella, pitkätukkaisella, tummalla, hehkuvasilmäisellä ja aistillisella naziirilla noina päivinä.
Hoosianna ristiinnaulitse! Kauaa ei kestä ihmismeren myötälaine.
Matti sai lähteä maasta. Hän perusti unelma-valtakuntia milloin Austriaaliaan, milloin Ameriikkaan. Kaikki raukesivat tyhjiin.
Mutta vielä kerran nousi Matin tähti sammuakseen jälleen pian. Suurlakossa. Silloin Matin ääni taas kantoi kauaksi. Silloin taas joukot katselivat lumottuina hänen kädenliikkeitään. Mutta Oulun kokouksessa kylmästi laskevat taktikot lopullisesti rutistivat tulisen, oikullisen lapsen.
Nyt on Matti Kurikka kylmänä vieraalla maalla.
Matti Kurikan vaikutus työväkeen on ollut enemmän hypnoottista, hetkeksi lumoavaa kuin luovaa. Mutta herättävää puolta siitä ei koskaan voi kukaan kieltää. Ja siihen intohimoiseen tapaan, jolla sosialistit vieläkin meillä asioita pohtivat, on Matti Kurikankin kasvatuksella suuri osansa. Hänen temperamentistaan jäi vuosikausiksi jälkiä työväkeemme, joka silloin oli vastaanottavimmallaan. Varsinaiseen arvosteluun, jossa täytyisi tunnustuksen ohella käyttää hyvin ankariakin sanoja, ei meillä nyt aamun miltei sarastaessa ole aikaa.
Johannes.

Uusi Aura 5.10.1915, 6.



Matti Kurikka kuollut.
Nurmekseen omaisille eilen saapuneen sähkösanoman mukaan on Matti Kurikka eilen tahi toissapäivänä kuollut sydämenhalvaukseen Amerikassa lähellä New-Yorkia.
Matti Kurikka oli syntynyt tammit. 24 p:nä 1863 Tuutarissa Inkerinmaalla jonne esi-isänsä oli aikaisin muuttanut Suomesta uutisasukkaaksi. Hän tuli ylioppilaaksi 1881 ja matkusti sitten Tanskassa ja Saksassa 1887—38 tutustumassa sosialistiseen kirjallisuuteen. K. esiintyi kaunokirjailijana julaisten useita näytelmiä, joista varsinkin ”Viimeinen ponnistus" on tullut suosituksi. V. 1888–94 työskenteli Kurikka “Viipurin Sanomain" toimituksessa omistaen samalla lehden. Tuli sitten 1897 ”Työmiehen" (silloin viikkolehti) päätoimittajaksi, mutta erosi 1899 jouduttuaan ankaran valtiollisen vainon alaiseksi. Tämän jälkeen hän matkusti Austraaliaan ja siirtyi 1901 Amerikkaan perustaen sinne Malkosaarelle Columbiaan ”Kalevan Kansa"-nimisen suomalaisen siirtolan. Riitaannuttuaan tämän kanssa perusti hän 1904 ”Sammon takojat"-nimisen yhdyskunnan. Seuraavana vuonna palasi hän takaisin kotimaahan ollen täällä puhjenneen suurlakon ensimäisiä toimihenkilöitä. Hän joutui kuitenkin kohta toveriensa kanssa erimielisyyksiin, joiden tuloksena oli, että hänet 1906 erotettiin sosialidemokraatisesta puolueesta. Myöhemmin matkusti hän takaisin Amerikkaan, jossa toimi sanomalehtimiehenä.

Viipuri 5.10.1915, 4.



Matti Kurikka.
Omaisille Nurmekseen saapuneen sähkösanoman mukaan on Matti Kurikka toissapäivänä kuollut sydänhalvaukseen New-Yorkin lähellä Amerikassa, missä hän miime aikoina toimi sanomalehtimiehenä. Matti Kurikka oli syntynyt v. 1863 Inkerinmaalla Tuutarissa ja oli vanhaa talonpoikaissukua, jonka esi-isä oli Inkeriin muuttanut Suomesta 17:nen vuosisadan lopulla. Ylioppilaaksi tuli hän v. 1881 ja harrasti sen jälkeen kirjallisia ja yhteiskunnallisia opinnoita sekä esiintyi kaunokirjailijana julkaisten useita näytelmäkappaleita, joista tunnetuin on “Viimeinen ponnistus". Yrittelipä hän myös novellin kirjoittajana. Matkusteltuaan ulkomailla ryhtyi Matti Kurikka sanomalehtimieheksi ja liittyi “Viipurin Sanomain" toimitukseen missä työskenteli 6 vuotta kunnes erosi v. 1894. Kolmatta vuotta oli hän myös “Työmiehen" toimittajana, eroten lehdestä heti helmikuun manifestin julkaisemisen jälkeen. ”Työmiehestä" erottuaan matkusti vainaja Austraaliaan, missä vuoden ajan tavallisena työmiehenä toimittuaan muutti Amerikkaan ja sai siellä Tyynenmeren rannikolla Malcolm-saarella syntymään suomalaisen “Kalevan kansa"-nimisen kommunistisen siirtolan; jonka johtaja hänesta tuli. Yritys meni kuitenkin myttyyn ja samoin eräs toinenkin samansuuntainen myöhemmin perustettu siirtola. V. 1905 palasi hän jälleen kotimaahan ja oli mukana suurlakon alkuvaiheissa; seuraavana vuonna jouduttuaan eroon sosialidemokratisesta puolueesta yritti hän saada itselleen omaa kannattajajoukkoa, koettaen sekoittaa aatteitaan “Elämä"-lehdellään ja julkaisemalla suuren joukon lentokirjasia. Yrityksissään pettyneenä ja ymmärtämyksen puutteesta katkeroituneena muutti han sittemmin jälleen Amerikkaan. Siinä vaiherikkaan ja monisisältoisen elämän suppeat ulkopiirteet. Matti Kurikka oli nykyisen murroskautemme alkuajan mielenkiintoisin, samalla vaikeimmin käsitettävä ilmiö; erinomaisen lahjakas taiteilijaluonne, josta kohtalo teki yhteiskunnallisen uudistajan ja maailman parantajan. Intohimoisen luonteensa koko tulisuudella antautui hän silloisen kiivaan ja katkeran puolue-elämämme pyörteisiin antaen iskuja ja itse niitä saaden. Toisinaan ihailtu kansanjohtaja, useimmiten kaikkien pilkkaama, saaden osakseen ymmärtämättömyyttä kannattajainsa ja veristä vääryyttä vastustajainsa taholta; yksinäinen, jolla ei vihamiehistä puutetta ollut. Matti Kurikan lahjakkuus olisi saanut suuria aikaan, jos se olisi ollut rajotetumpi, jos hän olisi voinut keskittää kykynsä yhden päämäärän saavuttamiseksi. Hänellä oli paljon uusia, omintakeisia ajatuksia, mutta hän ei jaksanut ajatella niitä loppuun asti, ennenkun eksyi tavottelemaan yhä uusia ja uusia. Intohimoineen, ja tulinen taiteilija joutui uralle, mikä meidän oloissamme vaatii lujaa, kylmää ja johdonmukaista luonnetta, joka voi rakentaa tosiolojen perustalle. Omaa etuansa ei Mattt Kurikka koskaan tavotellut, eikä uhrauksia peljännyt. Levätköön rauhassa levoton mies vieraan, levottoman maan povessa.

Sortavalan Sanomat 5.10.1915, 3.



Matti Kurikka.
Nurmekseen, omaisille saapuneen sähkösanoman mukaan on Matti Kurikka eilen tai toissa päivänä kuollut sydänhalvaukseen lähellä New-Yorkia Yhdysvalloissa.
Matti Kurikka oli syntynyt Inkerinmaalla Tuutarin seurakunnassa tammik. 21 pnä 1863. Tullessaan ylioppilaaksi 1831 joutui Kurikka herkkine, tulisine mielineen alttiiksi sille vilkkaalle henkiselle ja kirjalliselle elämälle, jota maassamme 1880-luvulla elettiin. Nämä vaikutukset määräsivätkin heti alusta Matti Kurikan elämänsuunnan. Hänestä tuli kirjailija, jonka esikoisteos, näytelmäkappale “Viimeinen ponnistus” herätti melkoista huomiota ja, esitettiin Suomalaisessa teatterissa. Sitä seurasivat näytelmät “Ihmekös tuo”, “Aili”, “Äärimmäisessä talossa” ja “Babelin torni” sekä novellikokoelma “Pilvenhattaroita”.
Käytyään Tanskassa ja Saksassa 1887–88 ryhtyi Kurikka 1888 “Viipurin Sanomain” toimitukseen ja edusti yhdessä Lylyn ja A. B. Mäkelän kanssa radikalista suuntaa, joka johti molemmat viimeksi mainitut sosialismiin. Sanomalehtimiesuraansa jatkoihin Kurikka kotimaassa “Työmiehen” päätoimittajana, joksi hän tuli 1897, mutta jo parin vuoden perästä täytyi hänen tästä asemasta erota niiden valtiollisten mielipiteiden takia, joita hän vuoden 1899 helmikuun manifestia johdosta oli alkanut edustaa. Levottomina pyrkimyksineen siirtyi nyt Kurikka aluksi Australiaan työmieheksi. Vuoden siellä oltuaan lähti Kurikka British Columbiaan, Tyynenmeren rannalle Malcolm-saarelle hän perusti sitten kuuluisan kommunistisen siirtolansa, jonka vaiheet lienevät vielä useimpien muistossa. Epäonnistuttuaan hankkeissaan Amerikassa saapui Kurikka v. 1905 uudelleen kotimaahan ja oli suurlakossa huomattavimpia toimimiehiä ja sosialistien johtajia. Mutta taaskin rikkoutuivat ennen pitkää hänen välinsä puolueen toisten johtomiesten kanssa ja Oulun kokouksessa v. 1906 sysättiin Kurikka pois sosialistisesta puolueesta. Kurikka yritti kuitenkin edelleen ajaa täällä sekavia teosofissosialistisia mielipiteitään, mutta kun kannattajapiiri supistui hyvin vähiin, lähti hän uudelleen Amerikaan, missä hän jälleen milloin sanomalehtimiehenä, milloin luennoitsijana ja milloin välittömästi käytännössä ajoi mielipiteitään. Viimeksi lienee hän siellä työskennellyt kanalan hoitajana.
Matti Kurikka oli harhautunut lahjakkuus, jolta levottomuus riisti mahdollisuuden pysyviä hedelmiä jättävään toimintaan.

Uusi Suometar 5.10.1915, 3.



Matti Kurikka.
Nurmekseen omaisille saapuneen sähkösanoman mukaan on Mattl Kurikka eilen tai toissapäivänä kuollut sydänhalvaukseen lähellä New Yorkia.
Matti Kurikka oli syntynyt 1863 Inkerinmaalla. Suoritti ylioppilastuttinnon v. 1881. Toimi senjälkeen sanomalehtimiehenä porvarilehdissä sekä kirjailijana. Näinä aikoina kirjotti hän vapaudenrakkautta uhkuvan näytelmän “Viimeinen ponnistus", joka monet kerrat on lukuisilla näyttämöillämme suurella menestyksellä esitetty. Muista Matti Kurikan teoksista mainittakoon “Aili" ja novellikokoelma “Pilvenhattaroita". Suurimman vaikutuksen kansamme elämään, ja varsinkin maamme työväenliikkeeseen, jätti Kurikka vv. 1897-99, jolloin hän toimi “Työmies"-lehden päätoimittajana. Näinä vuosina hän kirjotuksillaan ja eri tahoilla maata pitämillään puheillaan vaikutti herättävästi, nostattaen porvariston osittain kiihkeäänkin luokkatoimintaan.
Kurikan toimiessa “Työmiehen" päätoimittajana, ilmeni hänen kirjotuksissaan utopistisia ja teosoofista haaveiluja, joita hän koetti saattaa suurten joukkojen omaisuudeksi. Kun hän sitten poistui ”Työmiehestä", siirtyi hän ensin Austraaliaan ja sitten v. 1901 Amerikaan, jossa alkoi unelmiaan käytännössä toteuttaa perustaen Malcolm saarelle Tyynenmeren rannalle suomalaisen kommunistisen siirtolan, nimeltä ”Kalevan kansa". Siirtola ei menestynyt; siellä ilmeni sisäisiä riitaisuuksia. Kurikka erosi m. 1904 siirtolasta ja perusti uuden ”Sammon takojat"-nimisen siirtolan Fraser-joen rannalle Amerikassa. V. 1905 palasi Kurikka Suomeen, perusti “Elämä"-lehden, mikä kuitenkin pian kuoli. Palasi sitten Amerikaan, missä perusti New Yorkiin uuden lehden, jossa kävi kiivasta taistelua sosialidemokraatteja vastaan samalla esitellen omaa teosoofis utopistista elämänfilosofiaansa.

Sosialidemokraatti 5.10.1915, 3-4.



Matti Kurikka.
Eilen illalla Amerikasta saapuneen sähkösanoman mukaan kuoli tunnettu teosofis-sosialistinen kirjailija ja sanomalehtimies Matti Kurikka viime viikon lopulla New Yorkin läheisyydessä sydänhalvaukseen. Hän oli kuollessaan 52 vuoden ikäinen. Syntyneenä Tuuterissa Inkerinmaalla, hän tuli ylioppilaaksi 1881. Jo nuorena hän antautui kirjallisiin tehtäviin, ensiksi näytelmäkirjailijana. Hänen esikoisteoksensa, “Viimeinen ponnistus", esitettiin v. 1884 Suomalaisessa teatterissa ja sitä seurasi pari, kolme muuta näytelmää, kuten “Ihmekös tuo" ja ”Baabelin torni". Julkaisi hän novellikokoelmankin, vaan antautui sitten pian sanomalehtimieheksi, työskennellen ensiksi (1888-94) Viipurin Sanomissa ja sitten v:sta 1897 silloisen Helsingissä ilmestyvän viikkolehden “Työmiehen" päätoimittajana. Ryhtyi siinä tuliseen taisteluun yhteiskuntaa vastaan. Oli mukana johtomiehenä Suomen sosialidemokraattista puoluetta perustettaessa, mutta matkusti sitten pian (1900) Australiaan, jossa oli työmiehenä. Sieltä siirtyi hän vuoden perästä Amerikaan, jossa hän British Columbiassa ryhtyi perustamaan osuustoiminnallista siirtolaa “Kalevan kansaa" suomalaisten kesken sekä toimittamaan “Aika"-nimistä viikkolehteä. Jouduttuaan selkkauksiin kommunistisessa siirtolassaan Malkosaarella ja oleskeltuaan sen jälleen vielä pari vuotta luennoitsijana Amerikassa, palasi Kurikka v. 1905 takaisin Suomeen, joutuen tänne parahiksi mukaan suurlakon tapahumiin, joihin hän sosialistien johtajana tehokkaasti otti osaa. Mutta hänen toiminta-aikansa kotimaassa ei tullut pitkäksi. Jouduttuaan jo kohta suurlakon jälkeen erimielisyyksiin puoluelaistensa kanssa, taisteli hän vuoden ajan omaa ryhmää muodostellen, mutta sitten kun hänet Oulun puoluekokouksessa v. 1906 oli erotettu sosialidemokraattisesta puolueesta ja hän jonkun aikaa oli toimittanut “Elämä"-nimistä viikkolehteä, jonka ympärille hän kokosi pienen ryhmän haaveilijoita, matkusti hän takaisin Amerikaan. Siellä on hän sen jälkeen työskennellyt sanomalehtimiehenä eri kaupungeissa, viimeksi New Yorkissa, jonka läheisyydessä tuoni nyt katkaisi hänen monivaiheisen vaelluksensa. Levoton sielu, yrittelevä, syöksähtelevä, kuohuva henki, niillä sanoilla on Matti Kurikan luonne ja nyt päättynyt elämäntarinakin parhaiten kuvattavissa. Hänellä olivat suomalaiseksi tavallista vilkkaammat luonnonlahjat, polttava innostus siihen, mihin hän ryhtyi, voimakas, ympäristöään tempaava esitys. Samalla oli hän haaveilija ja senlainen haaveilija, joka pyrki toteuttamaan haaveensa ja aina sai muitakin mukaansa. Mutta hän sai harvoin pitemmäksi ajaksi keskitetyksi lahjansa ja tarmonsa yhteen asiaan ja pyrki usein lentämään kauemmas kuin siivet kantoivat. Arkielämän maaperässä oli hänen vaikea pysyä. Siksi hänen monet yrityksensä aina raukesivat, jättämättä pysyvämpiä jälkiä. Hänen pyrkimyksensä ja rientoilunsa olivat liian pilventakaiset, juurtuakseen todellisuuden maaperään. Paitsi nuoruutensa kaunokirjallisia teoksia, julkaisi Matti Kurikka myöhemmällä ijällään joukon yhteiskunnallisia ja teosoofisia teoksia sekä lentokirjoja, joilla kuitenkaan ei ole ollut hetkeä kantavampaa vaikutusta. Hänen viimeaikaisesta toiminnastaan Amerikassa ei ole muuta kuulunut, kuin että hän on työskennellyt siellä sanomalehtimiehelnä ja farmarina, koettaen olosuhteiden mukaan vaikuttaa aatteittensa hyväksi.

Helsingin Sanomat 5.10.1915, 3.



Matti Kurikka.
Nurmekseen omaisille saapuneen sähkösanoman mukaan on Matti Kurikka eilen tai toissapäivänä kuollut Amerikassa lähellä Newyorkia.
Matti Kurikka! Kuumaverinen kuin etelän lapsi, haaveellinen kuin itämaalainen ja koko elämä täynnä käänteitä, seikkailuja, jotka kaikki aina päättyivät harmaan arkipäiväisyyden pettymyksiin. Siinä Matti Kurikan elämäntarina lyhykäisyydessään. Liekehtivän intohimonsa tempaamana uskalias mim hillittömät vietit vielä voimakkaammat, jotka vetivät hänet alas juuri silloin kuin hän oli korkeimpaan ja kauneimpaan lentoonsa lähtemäisillaan. Hänessä ei mikään kohta sielussa, tuskin ruumiissakaan, pysynyt tasapainossa. Siinä Matti Kurikan levoton luonne siinä syy, miksikä tamä osittain leimuaman lahjakas mies ei voinut oikeastaan mitään pysyvää jälkeensä jättää. Matti Kurikka oli syntynyt tammik. 24 p. v. 1863 Inkerin maalla, jonne hänen esi-isänsä olimat muuttaneet 16-sataluvun lopulla. Tultuaan ylioppilaaksi antautui vainaja kirjallisiin harrastuksiin. Hän on kirjoittanut näytelmäkappaleita, joista tunnetuimmat ovat: ”Viimeinen ponnistus", ”Aili", “Ihmekös tuo" ja ”Äärimmäisessä talossa", sekä novelleja, joista tunnetuimmat ja suosituimmat nimeltään “Pilven hattaroita". Hänen valtiollisista lentokirjasistaan herätti aikanaan enin huomiota “Mooses vai Jeesus". Ammatikseen valitsi Matti Kurikka sanomalehtimiehen epäkiitollisen toimen ollen ensinnä “Viipurin Sanomien" toimittaja ja tullen v. 1897 A. H. Karvosen jälkeen Työmiehen päätoimittajaksi. Jo Kurikan näytelmäkappaleissa oli vahva sosiaalinen tarkotusperäisyys ja sieltä täältä soi sosiaalidemokratian intohimoinen carmagnol. Työmiehen kirjoitukset saivat tulta ja leiskua. Lehti leveni. Viikkolehdestä tuli jokapäiväinen. Se ei ollut sosialistilehti vielä - Matti Kurikka on tuskin koskaan eläytynyt sosialismin teoriaan mutta sillä oli sanontatapa ja kädenliikkeet kuin parhaan sosialistin. V. 1899 hän julkaisi helmikuun manifestin ja suuren adressin johdosta kirjoituksen, joka ehkä oli yli maalin ammuttu, mutta jossa oli Paljon oikeutettua ja jonka johdosta häntä vastaan toimeenpantiin joka tapauksessa epäoikeutettu ja epäinhimillinen ajometsästys. Mutta juuri siitä nousi Matti Kurikan arvo työväen silmissä. Muutaman viikon oli hän työväen kukitettu jumaloitu kansantribuni kuin konsa Cola di Rienzi. Silloin oli Matilla suurimmat päivänsä. Tuskin kellään meidän maassa on ollut sellaista tenhovoimaa kansan joukkothin kuin tällä kauniilla, tulisella, pitkätukkaisella, tummalla, hehkuvasilmäisellä ja aistillisella naziirilla noina päivinä.
Hoosianna ristiinnaulitse! Kauaa ei kestä ihmismeren myötälaine.
Matti sai lähteä maasta. Hän perusti unelma-valtakuntia milloin Austriaaliaan, milloin Ameriikkaan. Kaikki raukesivat tyhjiin.
Mutta vielä kerran nousi Matin tähti sammuakseen jälleen pian. Suurlakossa. Silloin Matin ääni taas kantoi kauaksi. Silloin taas joukot katselivat lumottuina hänen kädenliikkeitään. Mutta Oulun kokouksessa kylmästi laskevat taktikot lopullisesti rutistivat tulisen, oikullisen lapsen.
Nyt on Matti Kurikka kylmänä vieraalla maalla.
Matti Kurikan vaikutus työväkeen on ollut enemmän hypnoottista, hetkeksi lumoavaa kuin luovaa. Mutta herättävää puolta siitä ei koskaan voi kukaan kieltää. Ja siihen intohimoiseen tapaan, jolla sosialistit vieläkin meillä asioita pohtivat, on Matti Kurikankin kasvatuksella suuri osansa. Hänen temperamentistaan jäi vuosikausiksi jälkiä työväkeemme, joka silloin oli vastaanottavimmallaan. Varsinaiseen arvosteluun, jossa täytyisi tunnustuksen ohella käyttää hyvin ankariakin sanoja, ei meillä nyt aamun miltei sarastaessa ole aikaa.

Turkulainen 5.10.1915, 1.



Matti Kurikka kuollut.
Amerikasta tulee tieto, että Matti Kurikka on pari päivää sitten kuollut sydänhalvaukseen lähellä New Yorkia 52 vuoden ikäisenä. Matti oli syntynyt Tuutarissa Inkerinmaalla, jonka oloja hän kuvasi v. 1884 esitetyssä näytelmässä “Viimeinen ponnistus". Novellikokoelma “Pilvenhattaroita” herätti huomiota. V. 1888—94 oli hän “Viipurin Sanomain" toimituksessa jossa I. A. Lylyn ja A. B. Mälelän kanssa edusti silloisen nuorsuomalaisuuden radikaalisinta suuntaa. Toimittuaan jonkun aikaa henkivakuutusasiamiehenä ja innostuttuaan teosoofis-sosialistisiin oppeihin tuli hän v. 1897 “Työmiehen" päätoimittajaksi. Intomielisenä antautui Matti Kurikka maamme työväenliikkeeseen ja oli kohottamassa Yrjönkadun “torppaa" Helsingin työväenrientojen tyyssijaksi sekä tätä lehteä jokapäiväiseksi työmäen etujen ja sosialististen oppien tulkiksi. Matin lennokkaat tirjotukset vaikuttivat herattävästi, kuten hänen innokkaat puheensakin. Pian alkoi kuitenkin ilmetä hankausta hänen haaveellisen sosialisminsa ja kansainvälisen työväenliikkeen yleisten periaatteiden edustajain kesken. Turun kokouksessa 1899 hylättiin Kurikan ehdotus jonkinlaisen kansallissosialistisen puolueeen ohjelmaksi. Sitä ennen oli hän jo kevättalvella, kuuluisain “Kurikka-rettelöiden" jälkeen, eronnut Työmiehen toimittajan toimesta, vaikka olikin yhä avustajana. Syksyllä samana vuonna lähti hän pienen sakin lanssa Australiaan siirtolahommiin. V. 1901 saapuu hän sieltä muutamain British-Columbian hiilenkaivajain kutsumana Nanaimoon. Kaivosmiesten maallemuuttohommasta kehitti Kurikka korkealentoisen sointulayrityksen. Saivat sitävarten hallitukselta Malkosaaren Vancouver-saaren ja mantereen välillä olevasta salmesta. Eivät kutenkään jaksaneet täyttää asetettuja ehtoja, ja kun vielä syntyi sovittamaton ristiriita Kurikan haaveellis-kommunististen hommain ja realisemman osuustoiminnan kannattajain kesken, meni. Kalevan Kansa yhtiö vararikkoon. A. B. Mäkelän kanssa toimittamassaan “Aika" lehdessä tulkitsi hän silloisia teoriojaan, jotka liikkuivat kaikilla aloilla uskonnollis-reformatoorisista kysymyksistä luonnontieteellisiin oppeihin, avioliittouudistuksiin ja yhteiskuntapiirustuksiin asti. Marxilaista sosialismia vastaan alkoi hän esiintyä yha kiivaammin. Kurikka matkusteli sitten puhujana Amerikassa, tuli Suomeen juuri 10 muotta sitten joutuen mukaan suurlakkohommiin. Työväenliikkeemme sillä välin päästyä yhä vakiintuneemmalle tolalle ei Matti enää jaksanut siihen sulautua. Talven v. 1906 “Elämä"-lehdessään taisteltuaan sen hänen mielestään erheellistä suuntaa vastaan erotettiin hänet Oulun kokouksessa puolueesta. Sen jälkeen lähti Matti taas Amerikkaan. ”New Yorkin Uutiset" nimisessä lehdessä on hän siitä pitäen kuolemaansa asti jatkanut kansainvälisen työväenliikkeen vastustamista sekä intoillut puoleen ja toiseen. Välillä matkusti hän Lännellekin yrittäen elvyttää Sointulahommaa, mutta menestymättä. Asettui sitten lähelle New-Yorkia olevalle farmilleen, josta käsin jatkoi kirjottelemistaan, väsymättömänä, loppuun asti. Hän liittyi nyt Amerikan suomalaisten porvarien Kalevan Ritarien veljeskuntaan ja oli hänen mielihommanaan haaveellinen “Suomen seinon kokoominen". Brooklynin “Imatra" niminen yhdistys oli hänen aatteittenne tyyssijana. Kurikan kirjallisista hommista mainittakoon vielä aikaisemmat näytelmät “lhmekös tuo" ja “Baabelin torni". Työväenliikkeeseen tullessaan kirjotti hän “Ulapalle" ja ”Mitä yhteiskunta on työväelle velkaa", kaksi vihkosta ”Mooses ja Jeesus". Sitte kirjotelmakokoelma “Elämän koulua" ym. Hänellä oli lennokkaan mielikuvituksen elävöittämä tyyli, mutta ajatuksen johdonmukaisuutta puuttui häneltä samoin kuin reaalista käsitystä tosioloista. Siksi onkin suurelta osalla hänen kirjallistuotantoaan merkitystä vain sikäli, kuin siitä voidaan tutkia Suomen taloudellisen ja henkisen murroskauden aatteellisia ilmiöitä. Mutta omain aatteidensa epäselvyydestä huolimatta joutui Matti Kurikka aikanaan suorittamaan merkitsevän tehtävän Suomen työväenluokan heräämiskautena. Silloin hän, työväen esitaistelijan, sai vastaansa Suomen porvarien vihan ja vainon ryöpyn, ei oman persoonansa, vaan työväenluokan suuren vapautusasian takia. Ja silloin hän taisteli kuin mies. Ne ajat ovat unohtumattomat.

Työmies 5.10.1915, 2.


